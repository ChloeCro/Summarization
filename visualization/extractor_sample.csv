,ecli,full_text,creator,date_decision,issued,zaaknummer,type,relations,references,subject,procedure,inhoudsindicatie,hasVersion,summary
0,ECLI:NL:RBNHO:2022:1639,"

RECHTBANK NOORD-HOLLAND


Team Straf, locatie Haarlem
Meervoudige strafkamer



Parketnummer: 15.116360.21 (P)
Uitspraakdatum: 1 maart 2022
Tegenspraak



Vonnis



Dit vonnis is gewezen naar aanleiding van het onderzoek op de openbare terechtzitting van 15 februari 2022 in de zaak tegen:





          [naam van de verdachte]
        
,

geboren op [geboortedatum] 1978 te [geboorteplaats],
ingeschreven in de basisregistratie personen op het adres [adres]
,



De rechtbank heeft kennisgenomen van de vordering van de officier van justitie
mr. D. Sarian en van hetgeen de verdachte en zijn raadsman, mr. M.E. van der Werf, advocaat te Amsterdam, naar voren hebben gebracht.





1Tenlastelegging 
Aan verdachte is ten laste gelegd dat:



Primair:

hij op of omstreeks 11 juni 2020 in de gemeente Beverwijk en/of in de gemeente Heemskerk heeft deelgenomen aan de voortzetting van de werkzaamheid van een organisatie die bij een onherroepelijke rechterlijke beslissing verboden is verklaard, immers heeft hij verdachte toen en daar op de openbare weg een hesje met patches en/of afbeeldingen en/of teksten gedragen dat nagenoeg gelijk is/was aan een hesje met patches en/of afbeeldingen en/of teksten van Bandidos MC Holland, welke Bandidos MC Holland bij onherroepelijke uitspraak van de Hoge Raad van 24 april 2020 verboden is verklaard;
(artikel 140 lid 2 Wetboek van Strafrecht (Sr)




Subsidiair:

hij op of omstreeks 11 juni 2020 in de gemeente Beverwijk op een openbare plaats, te weten op of nabij de Plesmanweg, zichtbaar (een) goed(eren) heeft gedragen en/of bij zich heeft gehad en/of heeft vervoerd die/dat uiterlijke kenmerk(en) zijn/is van een organisatie die bij rechterlijke uitspraak of bestuurlijk besluit verboden is verklaard of is ontbonden vanwege een werkzaamheid of doel in strijd met de openbare orde, immers heeft hij, verdachte, toen en daar, een hesje met patches en/of afbeeldingen en/of teksten van Bandidos MC Holland gedragen en/of aan gehad, terwijl Bandidos MC Holland op 24 april 2020 door de Hoge Raad der Nederlanden verboden is verklaard;
(artikel 2:1a Algemeen Plaatselijke Verordening (APV) gemeente Beverwijk)



en/of



hij op of omstreeks 11 juni 2020 in de gemeente Heemskerk op een openbare plaats, te weten op of nabij de Communicatieweg, zichtbaar (een) goed(eren) heeft gedragen en/of bij zich heeft gehad en/of heeft vervoerd die/dat uiterlijke kenmerk(en) zijn/is van een organisatie die bij rechterlijke uitspraak of bestuurlijk besluit verboden is verklaard of is ontbonden vanwege een werkzaamheid of doel in strijd met de openbare orde, immers heeft hij, verdachte, toen en daar, een hesje met patches en/of afbeeldingen en/of teksten van Bandidos MC Holland gedragen en/of aan gehad, terwijl Bandidos MC Holland op 24 april 2020 door de Hoge Raad der Nederlanden verboden is verklaard.
(artikel 2:50b APV gemeente Heemskerk)





2Voorvragen
De rechtbank heeft vastgesteld dat de dagvaarding geldig is en dat zijzelf bevoegd is tot kennisneming van de zaak.


De officier van justitie heeft zich op het standpunt gesteld dat, indien de rechtbank niet zou toekomen aan een bewezenverklaring van het primair tenlastegelegde, het Openbaar Ministerie niet ontvankelijk dient te worden verklaard in de vervolging ten aanzien van het subsidiair tenlastegelegde. Dit volgt uit het arrest van de Hoge Raad d.d. 24 december 2021, inhoudende dat een gemeentelijke verordening geen beperking mag aanbrengen in het grondrecht van in vrijheid de inhoud van te openbaren gedachten of gevoelens te bepalen  (artikel 7, lid 3, van de Grondwet). Nu deze beperking alleen mag worden aangebracht door een wet in formele zin, moeten beide artikelen uit de gemeentelijke verordeningen als onverbindend worden beschouwd en komt het Openbaar Ministerie derhalve geen recht op strafvervolging toe op grond van deze artikelen.



De raadsman van de verdachte heeft zich op een eensluidend standpunt gesteld. 



De rechtbank stelt vast dat het Openbaar Ministerie ontvankelijk is in zijn vervolging van het primair tenlastegelegde feit. Ten aanzien van het subsidiair cumulatief en alternatief tenlastegelegde ligt dat anders. Gelet op het arrest van de Hoge Raad van 24 december 2021, dienen artikel 2:1a van de APV van gemeente Beverwijk en artikel 2:50b van de APV van Heemskerk als onverbindend te worden beschouwd. De rechtbank is dan ook met de officier van justitie en de raadsman van oordeel dat het Openbaar Ministerie niet ontvankelijk is in zijn vervolging ten aanzien van hetgeen subsidiair ten laste is gelegd. 



De rechtbank heeft voorts vastgesteld dat er geen redenen zijn voor schorsing van de vervolging.





3Standpunten van partijen

3.1.

Standpunt van de officier van justitie



De officier van justitie heeft gerekwireerd tot bewezenverklaring van het primair ten laste gelegde feit.



De officier van justitie stelt zich op het standpunt dat hoewel de Hoge Raad – net als het Gerechtshof Arnhem-Leeuwarden – heeft bepaald in zijn uitspraak van 24 april 2020 (ECLI:NL:HR:2020:797)  dat de afzonderlijke chapters niet onder het verbod vallen van Bandidos MC Holland, de leden van deze chapters zich wel degelijk schuldig kunnen maken aan het voorzetten van de werkzaamheid van die verboden organisatie. Het Hof benoemt in haar uitspraak van 18 december 2018 (ECLI:NL:GHARL:2018:10865) expliciet dat de cultuur van (verheerlijking van) geweld en dreiging met geweld niet alleen Bandidos MC Holland kenmerkt maar ook de individuele chapters in Nederland waarop Bandidos MC Holland invloed uitoefent en een zekere mate van zeggenschap heeft. Hierdoor oefenen de Nederlandse Bandidos-chapters onmiskenbaar de werkzaamheid uit van Bandidos MC Holland. De uiterlijke kenmerken van Bandidos Amsterdam, die sterke gelijkenis vertonen met die van Bandidos MC Holland, geven blijk van de cultuur van Bandidos MC Holland die het plegen van geweld en strafbare feiten stimuleert en daar mee kan het tonen/dragen van die uiterlijke kenmerken gezien worden als een instandhouding/voortzetting van de werkzaamheid van de verboden organisatie Bandidos MC Holland. 



De officier van justitie heeft voorts verwezen naar de ambtsedig opgemaakte processen-verbaal waarin is vastgesteld dat de verdachte op 11 juni 2020 in Beverwijk en Heemskerk op de motor reed terwijl hij een motorhesje met colors van de Bandidos droeg. De verdachte heeft zich aldus schuldig gemaakt aan de deelneming aan de voortzetting van de werkzaamheid van Bandidos MC Holland, zijnde een organisatie die bij onherroepelijke rechterlijke beslissing verboden is verklaard. 




De officier van justitie heeft gevorderd dat de verdachte zal worden veroordeeld tot een gevangenisstraf voor de duur van twaalf (12) weken, waarvan vier (4) weken voorwaardelijk, met een proeftijd van 2 jaar. 



Met betrekking tot het inbeslaggenomen en niet teruggegeven voorwerp, te weten het vest (Omschrijving: G1154594, bijz.heden Bandidos mc), vordert de officier van justitie de verbeurdverklaring.




3.2.


Standpunt van de verdediging

De raadsman van de verdachte heeft zich op het standpunt gesteld dat de verdachte vrijgesproken dient te worden van het primair ten laste gelegde, zoals uiteengezet in een door hem overlegde pleitnota.
Kort gezegd heeft de raadsman bepleit dat de vereniging Bandidos MC Holland inderdaad verboden is verklaard, maar dat dit verbod niet geldt voor alle Bandidos-verenigingen, zoals de lokale chapters. De raadsman heeft erop gewezen dat de Hoge Raad in zijn arrest van 24 april 2020 uiteen heeft gezet dat lokale chapters van de Bandidos zelfstandige verenigingen zijn en dat het verbod van Bandidos MC Holland zich niet uitstrekt over de lokale verenigingen.
De raadsman heeft voorts gesteld dat in de tenlastelegging het verwijt aan verdachte wordt gemaakt dat hij een hesje zou hebben gedragen dat nagenoeg gelijk was aan een hesje van de verboden Bandidos MC Holland. Echter hier was sprake van een hesje van een andere club namelijk Bandidos MC Amsterdam. Relevant is de juridische vaststelling dat het om verschillende rechtspersonen gaat. Bandidos MC Amsterdam bestond al voordat Bandidos MC Holland verboden werd en droeg ook voorafgaand aan dat verbod al de kleding die nu in beslag genomen is. Bandidos MC Amsterdam kan derhalve op geen enkele wijze worden gezien als voortzetting van de verboden vereniging Bandidos MC Holland. 
Voorts stelt de raadsman dat het dragen van een Bandidosvest, terwijl er geen sprake is van activiteiten waardoor Bandidos MC Holland verboden is, niet kan leiden tot de conclusie dat de verdachte de werkzaamheid van een verboden vereniging heeft voortgezet. 
Subsidiair heeft de raadsman zich op het standpunt gesteld dat sprake is van de buitenwettelijke schulduitsluitingsgrond afwezigheid van alle schuld, nu de verdachte in de veronderstelling was dat het verbod niet gold voor zijn club en hij dus verontschuldigbaar heeft gedwaald omtrent het geldende recht. 






4Oordeel van de rechtbank


Vrijspraak primair tenlastegelegde

Naar het oordeel van de rechtbank is niet wettig en overtuigend bewezen hetgeen de verdachte onder primair ten laste is gelegd, zodat hij daarvan moet worden vrijgesproken. De rechtbank overweegt daartoe het volgende. 



Aan de verdachte wordt verweten dat hij heeft deelgenomen aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard. Het gaat hierbij om de verbodenverklaring van Bandidos MC Holland, die bij uitspraak van 24 april 2020 van de Hoge Raad onherroepelijk is geworden. 



Verdachte droeg op 11 juni 2020 een hesje van Bandidos MC Amsterdam. Bandidos MC Amsterdam dient te worden aangemerkt als een lokale chapter van Bandidos MC Holland. Door het Gerechtshof Arnhem-Leeuwarden is bij arrest van 18 december 2018 (ECLI:NL:GHAR:2018:10865) ten aanzien van de lokale chapters het volgende bepaald:




De chapters zijn geen onzelfstandig onderdeel van BMC Holland, maar vormen in zichzelf een bestendige organisatie met leden. Zij zijn daarom zelfstandige informele verenigingen met eigen rechtspersoonlijkheid. Dit leidt het hof af uit de omstandigheden dat zij een eigen bestuur, een eigen naam, eigen leden, eigen vergaderingen, een eigen contributieverplichting en eigen onderscheidingstekens op de kleding hebben en uit de omstandigheid dat zij zich naar buiten toe als zelfstandige eenheid presenteren. Het hof heeft alleen de werkzaamheid beoordeeld van de rechtspersoon waartegen het verzoek zich richt, BMC Holland, en niet de werkzaamheid van de chapters. Het zou zich met de eigen rechtspersoonlijkheid van de chapters niet verdragen als met het verbod en de ontbinding van BMC Holland ook hun aanwezigheid in Nederland wordt beëindigd.




Dit oordeel is door de Hoge Raad bij arrest van 24 april 2020 vervolgens bevestigd, waardoor is komen vast te staan dat het verbod en de ontbinding van Bandidos MC Holland zich niet uitstrekt over de lokale chapters. 



De rechtbank stelt op grond van voorgaande vast dat Bandidos MC Amsterdam niet verboden is verklaard en daarmee zijn eigen werkzaamheid mag voortzetten. Het dragen van een clubhesje dat verwijst naar het lidmaatschap van Bandidos MC Amsterdam is kennelijk onderdeel van die werkzaamheid. In de tenlastelegging en door de officier van justitie wordt gesteld dat nu het door de verdachte gedragen hesje gelijkenis vertoont met hesjes van Bandidos MC Holland, daaruit voortvloeit dat de verdachte daarmee heeft deelgenomen aan de voortzetting van de werkzaamheid van Bandidos MC Holland. Deze redenering volgt de rechtbank niet. Uit de overwegingen van het Gerechtshof Arnhem-Leeuwarden volgt duidelijk dat sprake is van zelfstandig opererende verenigingen die 'voorzien van eigen onderscheidingstekens op de kleding’ zich naar buiten toe als zelfstandige eenheid presenteren. Daarmee kan niet gezegd worden dat het dragen van de eigen clubkleding een voortzetting is van de werkzaamheid van de andere, verboden club. De rechtbank hecht daarbij bovendien belang aan het feit dat het chapter Bandidos MC Amsterdam reeds bestond voordat Bandidos MC Holland verboden werd verklaard. Naar het oordeel van de rechtbank is het dragen van (club)kleding/hesje van Bandidos MC Amsterdam dan ook niet strafbaar. 



Door het enkel dragen van dit hesje is er voorts naar het oordeel van de rechtbank geen verboden organisatie, te weten Bandidos MC Holland, voortgezet maar zijn slechts de activiteiten die behoren bij de eigen organisatie uitgevoerd. Dat de hesjes gelijkenis vertonen met de uiterlijke kenmerken van Bandidos MC Holland doet daar niet aan af.





5Beslissing met betrekking tot in beslaggenomen voorwerp


De rechtbank is van oordeel dat het onder verdachte in beslag genomen en niet teruggeven voorwerp, te weten



- 1 vest (G1154594)



dient te worden teruggeven aan verdachte, nu het belang van strafvordering zich niet tegen teruggave verzet. 






6Beslissing


De rechtbank:



Verklaart niet bewezen wat aan verdachte primair is ten laste gelegd en spreekt hem daarvan vrij.



Verklaart de officier van justitie niet ontvankelijk in de vervolging van verdachte ten aanzien van het subsidiair ten laste gelegde.



Gelast de teruggave aan verdachte van:



- 1 vest (G1154594)




Samenstelling rechtbank en uitspraakdatum

Dit vonnis is gewezen door
mr. E.M. van Poecke, voorzitter,
mr. C.A.M. van der Heijden en mr. M.M.J. de Jager-Koedooder, rechters,
in tegenwoordigheid van de griffier C.A. de Koning,
en uitgesproken op de openbare terechtzitting van 1 maart 2022.



",Rechtbank Noord-Holland,2022-03-01,2022-03-01,15.116360.21,Uitspraak,,,Strafrecht,Eerste aanleg - meervoudig,"

Vrijspraak deelname aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard, te weten de verbodenverklaring van Bandidos MC Holland, die bij uitspraak van 24 april 2020 van de Hoge Raad onherroepelijk is geworden. Verdachte droeg op een hesje van Bandidos MC Amsterdam. Bandidos MC Amsterdam dient te worden aangemerkt als een lokale chapter van Bandidos MC Holland.
Door het enkel dragen van dit hesje is er voorts naar het oordeel van de rechtbank geen verboden organisatie, te weten Bandidos MC Holland, voortgezet maar zijn slechts de activiteiten die behoren bij de eigen organisatie uitgevoerd. Dat de hesjes gelijkenis vertonen met de uiterlijke kenmerken van Bandidos MC Holland doet daar niet aan af.

","

Rechtspraak.nl

","Vrijspraak deelname aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard, te weten de verbodenverklaring van Bandidos MC Holland, die bij uitspraak van 24 april 2020 van de Hoge Raad onherroepelijk is geworden. Verdachte droeg op een hesje van Bandidos MC Amsterdam. Bandidos MC Amsterdam dient te worden aangemerkt als ..."
1,ECLI:NL:RBMNE:2022:764,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummer: 16/259657-19 (P)




Vonnis van de meervoudige kamer van 1 maart 2022




in de strafzaak tegen





          [verdachte] 
 ,

geboren op [1964] te [geboorteplaats] ,
wonende aan de [adres] te [woonplaats] , hierna: verdachte. 




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting van 15 februari 2022. 



De rechtbank heeft kennisgenomen van de vordering en standpunten van officier van justitie mr. A.P. Altena en van hetgeen verdachte en zijn raadsman, mr. L.S.J. de Korte, advocaat te 's-Gravenhage, naar voren hebben gebracht.




2TENLASTELEGGING


De tenlastelegging is als bijlage aan dit vonnis gehecht.



De verdenking komt er, kort en feitelijk weergegeven, op neer dat verdachte:



op 27 oktober 2019 te Utrecht openlijk geweld heeft gepleegd tegen [slachtoffer] .




3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4VRIJSPRAAK


4.1


Het standpunt van de officier van justitie

De officier van justitie vordert vrijspraak van het ten laste gelegde.




4.2


Het standpunt van de verdediging

De raadsman bepleit vrijspraak van het ten laste gelegde. Hij voert aan dat verdachte geen wezenlijke bijdrage heeft geleverd aan het gepleegde geweld, omdat verdachte zelf geen geweld heeft gepleegd. Het plaatsen van de voet op de borst van het slachtoffer is volgens de raadsman geen vorm van geweld. 




4.3


Het oordeel van de rechtbank

Met de officier van justitie en de verdediging is de rechtbank van oordeel dat verdachte dient te worden vrijgesproken van openlijke geweldpleging. 



Voor een veroordeling voor openlijke geweldpleging is vereist dat verdachte opzet op het in vereniging plegen van openlijk geweld heeft gehad en daaraan een voldoende significante bijdrage of wezenlijke bijdrage heeft geleverd. 



Verdachte is werkzaam als beveiliger. Hij heeft tijdens zijn dienst [slachtoffer] staande gehouden omdat [slachtoffer] van winkeldiefstal werd verdacht. Verdachte heeft verklaard dat [slachtoffer] hem daarop heeft aangevlogen en zij in een worsteling zijn geraakt. Verdachte heeft door de worsteling zijn hand opengehaald aan een hek. Nadat [slachtoffer] was gekalmeerd, kwam medeverdachte [medeverdachte] , ook werkzaam als beveiliger, ter plaatse. [medeverdachte] heeft vervolgens (onverwacht) fysiek geweld toegepast tegen [slachtoffer] door hem meerdere malen te schoppen tegen de benen, buik en rug. Ook heeft [medeverdachte] [slachtoffer] geslagen tegen het lichaam. Verdachte en een getuige hebben verklaard dat verdachte  [medeverdachte] meteen heeft gesommeerd te stoppen. Ook heeft verdachte verklaard zijn voet op [slachtoffer] te hebben gezet omdat hij bang was dat als [slachtoffer] zou opstaan, het geweld zou escaleren. Hij verklaarde ook dat hij zijn handen daar niet voor kon gebruiken omdat één hand nog open lag. Toen [medeverdachte] geen gehoor gaf aan de sommaties van verdachte, heeft verdachte [medeverdachte] opzij geduwd waarna het geweld stopte.



De rechtbank acht op basis van het voorgaande niet bewezen dat verdachte op enig moment opzet heeft gehad op het toegepaste geweld door [medeverdachte] . Het zetten van de voet op het lichaam van [slachtoffer] kan evenmin worden gekwalificeerd als een gewelddadige handeling. De rechtbank komt daarom tot de conclusie dat verdachte van het ten laste gelegde feit dient te worden vrijgesproken.





5BESLISSING


De rechtbank:




Vrijspraak

- 	verklaart het ten laste gelegde niet bewezen en spreekt verdachte daarvan vrij.








Dit vonnis is gewezen door mr. A.M.M. Lemmen, voorzitter, mrs. G. Schnitzler en E.J. van Rijssen, rechters, in tegenwoordigheid van mr. N.S. Stekkel, griffier, en is uitgesproken op de openbare terechtzitting van 1 maart 2022.



De voorzitter is buiten staat dit vonnis mede te ondertekenen. 




Bijlage: de tenlastelegging




Aan verdachte wordt ten laste gelegd dat: 



hij op of omstreeks 27 oktober 2019 te Utrecht openlijk, te weten op een voor het publiek toegankelijke plaats het Moreelsepark en/of het Stationsplein, in elk geval op of aan de openbare weg en/of op een voor het publiek toegankelijke plaats, in vereniging geweld heeft gepleegd tegen een persoon, te weten [slachtoffer] , door- een of meermalen te trappen/schoppen tegen de benen en/of de buik en/of de rug en/of het hoofd van die [slachtoffer] , althans tegen zijn lichaam,- een of meermalen te slaan/stompen tegen de benen en/of de buik en/of de rug en/of het hoofd van die [slachtoffer] , althans tegen zijn lichaam,- te trekken aan en/of vastpakken van de benen van die [slachtoffer] , althans aan zijn lichaam,- een voet/been op het lichaam van die [slachtoffer] te zetten en/of houden;
( art 141 lid 1 Wetboek van Strafrecht )


",Rechtbank Midden-Nederland,2022-03-01,2022-03-01,16/259657-19 (P),Uitspraak,,,Strafrecht,Eerste aanleg - meervoudig,"
Verdachte werkzaam als beveiliger. Vrijspraak ten laste gelegde openlijke geweldpleging. Geen sprake van het in vereniging plegen van openlijk geweld tegen slachtoffer, omdat niet kan worden vastgesteld dat verdachte opzet heeft gehad op het toegepaste geweld door medeverdachte.
","

Rechtspraak.nl

","Verdachte werkzaam als beveiliger. Vrijspraak ten laste gelegde openlijke geweldpleging. Geen sprake van het in vereniging plegen van openlijk geweld tegen slachtoffer, omdat niet kan worden vastgesteld dat verdachte opzet heeft gehad op het toegepaste geweld door medeverdachte."
2,ECLI:NL:RBMNE:2022:762,"

RECHTBANK MIDDEN-NEDERLAND


Strafrecht
Zittingsplaats Lelystad



Parketnummer: 16/098731-19 (TUL BIJZ)




Beslissing op grond van artikel 6:6:21, eerste lid, onder a, van het Wetboek van Strafvordering van de meervoudige kamer voor strafzaken van 1 maart 2022




op de vordering van de officier van justitie tot tenuitvoerlegging van een eerder voorwaardelijk opgelegde straf in de zaak tegen:





          [veroordeelde] ,

geboren op [2001] te [geboorteplaats] , 
wonende te [woonplaats] , [adres] ,
hierna: veroordeelde.





1De stukken


De rechtbank heeft acht geslagen op de zich in het dossier bevindende stukken, waaronder:


- het onherroepelijk geworden vonnis van de meervoudige kamer van de rechtbank Midden-Nederland van 14 januari 2020 in de zaak tegen veroordeelde met voormeld parketnummer, waarbij veroordeelde onder meer is veroordeeld tot een jeugddetentie van 365 dagen, waarvan 188 dagen voorwaardelijk met een proeftijd van 2 jaren. Aan deze voorwaardelijke straf heeft de rechtbank bijzondere voorwaarden verbonden, welke na wijziging bij beslissing van 5 oktober 2021 inhielden dat veroordeelde gedurende de proeftijd:


• zich dient te houden aan een meldplicht bij Reclassering Nederland voor zolang de 
reclassering dit nodig acht. De reclassering bepaalt de frequentie van de meldplichten;
• zich dient te houden aan aanwijzingen zoals die door de reclassering worden opgelegd;
•  mee dient te werken aan opname in een woonvoorziening, in de vorm van begeleid dan wel beschermd wonen, bijvoorbeeld bij Kwintes of Room4You te Almere of een soortgelijke instelling, indien en voor zolang de reclassering dit nodig acht;
•  mee dient te werken aan ambulante behandeling door De Waag of soortgelijke instelling, voor zolang de reclassering dit nodig acht;
•  mee dient te werken aan het hebben en behouden van een dagbesteding in de vorm van opleiding of (al dan niet betaald) werk, controleerbaar door de reclassering, voor minimaal 3 dagen per week;


- de mededeling als bedoeld in artikel 366a, eerste lid, van het Wetboek van Strafvordering is op 14 mei 2020 per post aan veroordeelde toegezonden 

- het advies van Reclassering Nederland van 21 januari 2022 tot tenuitvoerlegging van de eerder voorwaardelijk opgelegde straf; 

- de op 7 februari 2022 ter griffie ingekomen vordering van de officier van justitie tot tenuitvoerlegging van de eerder voorwaardelijk opgelegde straf;

- de overige stukken die zich in het dossier bevinden.




2Het onderzoek ter terechtzittingHet onderzoek is gehouden ter terechtzitting met gesloten deuren van 15 februari 2022. Daarbij zijn gehoord:

- de officier van justitie mr. C.J. Booij;
- de raadsvrouw, mr. W.M. van der Most, advocaat te Almere;
- de moeder van veroordeelde.


De rechtbank stelt vast dat de oproeping van de terechtzitting van heden op de bij wet voorgeschreven wijze heeft plaatsgevonden, maar dat veroordeelde niet ter terechtzitting is verschenen. 





3De rapportage


In het adviesrapport van 21 januari 2022 wordt weergegeven dat veroordeelde de voorwaarden heeft overtreden. Zo heeft veroordeelde zich meerdere malen niet aan de afspraken bij de reclassering gehouden en is hij diverse malen zonder tegenbericht afwezig geweest. Daarnaast is hij structureel te laat bij afspraken waarbij hij wel aanwezig was. Met tussenpozen is veroordeelde telefonisch onbereikbaar geweest. Het verzuim is met hem besproken. Ondanks dat veroordeelde beterschap beloofde, liet hij geen verbetering zien. Door de houding van veroordeelde ziet de reclassering geen mogelijkheden voor gedragsverandering en risicobeperking. Na de retourmelding op 26 juni 2021 heeft veroordeelde op 5 oktober 2022 nog een kans gekregen en is het toezicht van jeugdreclassering overgedragen naar Reclassering Nederland. Hoewel veroordeelde wekelijkse afspraken bij de reclassering heeft gehad en na het intakegesprek bij De Waag in behandeling is genomen, houdt hij zich niet aan de afspraken met zowel de reclassering als met De Waag. De Waag heeft de behandeling negatief afgesloten omdat de behandeling niet kon worden opgestart.





4De standpunten


4.1

Het standpunt van de officier van justitie



De officier van justitie heeft ter terechtzitting gepersisteerd bij de schriftelijke vordering tot tenuitvoerlegging.




4.2

  	Het standpunt van de verdediging



De raadsvrouw heeft ter terechtzitting aangevoerd dat veroordeelde een deel van de bijzondere voorwaarden positief heeft afgesloten en sinds de veroordeling geen ernstige strafbare feiten meer heeft gepleegd. Voorts geldt dat veroordeelde overspannen is en een burn-out heeft. Het kan zijn dat veroordeelde is overvraagd. Iemand die overspannen is maakt soms onbegrijpelijke beslissingen. Indien veroordeelde de voorwaardelijk opgelegde jeugddetentie zou moeten uitzitten dan zal hij de schadevergoeding die hij moet betalen niet meer kunnen voldoen. De raadsvrouw verzoekt de rechtbank primair om veroordeelde een laatste kans te geven. Subsidiair verzoekt de raadsvrouw de voorwaardelijke jeugddetentie om te zetten in een taakstraf.






5Het oordeel van de rechtbank 


De rechtbank overweegt dat uit het rapport en het verhandelde ter terechtzitting is gebleken dat veroordeelde de aan hem opgelegde bijzondere voorwaarden heeft overtreden. De rechtbank ziet geen redenen om veroordeelde alsnog een kans te geven, noch de ten uitvoer te leggen jeugddetentie om te zetten in een taakstraf in de vorm van een werkstraf. 



De rechtbank is op grond van het vorenstaande van oordeel dat de vordering dient te worden toegewezen.





6De beslissing 


De rechtbank:


- wijst de vordering toe;

- gelast de tenuitvoerlegging van de straf van 188 dagen jeugddetentie, voorwaardelijk opgelegd bij voormeld vonnis van 14 januari 2020.



Deze beslissing is genomen door mr. R.B. Eigeman, voorzitter, tevens kinderrechter, 
mrs. H. den Haan en J. van Zeijts, rechters, in tegenwoordigheid van mr. I.S.A. Nahumury als griffier en uitgesproken ter openbare terechtzitting van 1 maart 2022. 



Mrs. Van Zeijts en Nahumury zijn buiten staat dit vonnis mede te ondertekenen.



",Rechtbank Midden-Nederland,2022-03-01,2022-03-01,16/098731-19 (TUL BIJZ),Uitspraak,,,Strafrecht,Eerste aanleg - meervoudig,"
Toewijzing van de vordering tot tenuitvoerlegging van een eerder voorwaardelijk opgelegde straf van 188 dagen jeugddetentie wegens het overtreden van de bijzondere voorwaarden.
","

Rechtspraak.nl

",Toewijzing van de vordering tot tenuitvoerlegging van een eerder voorwaardelijk opgelegde straf van 188 dagen jeugddetentie wegens het overtreden van de bijzondere voorwaarden.
3,ECLI:NL:RBMNE:2022:759,"

RECHTBANK MIDDEN-NEDERLAND


Strafrecht
Zittingsplaats Lelystad



Parketnummer: 16/211054-19 (P)




Vonnis van de meervoudige kamer van 1 maart 2022




in de strafzaak tegen





          [verdachte] 
 ,

geboren op [2002] te [geboorteplaats] ,
wonende aan de [adres] te [woonplaats] . 




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting met gesloten deuren van 15 februari 2022.



De rechtbank heeft kennisgenomen van de vordering en standpunten van officier van justitie mr. C.J. Booij en van hetgeen verdachtes raadsman mr. R.P.A. Kint, advocaat te Zoetermeer, namens verdachte, naar voren heeft gebracht.




2TENLASTELEGGING


De tenlastelegging is als bijlage aan dit vonnis gehecht.



De verdenking komt er, kort en feitelijk weergegeven, op neer dat verdachte:



medeplichtig is geweest aan het door [medeverdachte 1] en/of [medeverdachte 2] op 2 april 2019 in Almere gepleegde met geweld en/of bedreiging met geweld tegen [slachtoffer 1] en/of 

        [slachtoffer 2] en/of [slachtoffer 3] dwingen tot afgifte van een geldbedrag van ongeveer 400 euro toebehorend aan de winkel [winkel] ,



en/of



medeplichtig is geweest aan het door [medeverdachte 1] en/of [medeverdachte 2] op 2 april 2019 in Almere gepleegde diefstal van een geldbedrag van ongeveer 400 euro van de [winkel] , met geweld en/of bedreiging met geweld tegen [slachtoffer 1] en/of [slachtoffer 2] en/of 

        [slachtoffer 3] .




3VOORVRAGEN


De dagvaarding is geldig, de rechtbank is bevoegd tot kennisneming van het tenlastegelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4VRIJSPRAAK


4.1


Het standpunt van de officier van justitie

De officier van justitie heeft gevorderd verdachte vrij te spreken van het tenlastegelegde.




4.2


Het standpunt van de verdediging

De raadsman heeft vrijspraak bepleit van het tenlastegelegde. Dat verdachte informatie zou hebben verschaft die strafbare betrokkenheid zou opleveren volgt niet uit de stukken in het dossier. Evenmin volgt uit de stukken in het dossier welke informatie verdachte zou hebben verschaft. 




4.3


Het oordeel van de rechtbank

De rechtbank is met de officier van justitie en de raadsman van oordeel dat op grond van de stukken in het dossier niet wettig en overtuigend is bewezen dat verdachte zich schuldig heeft gemaakt aan het tenlastegelegde zodat de rechtbank verdachte daarvan vrij zal spreken. Hoewel de stukken in het dossier aanleiding geven tot een verdenking, kan niet worden vastgesteld dat verdachte strafbare betrokkenheid heeft gehad bij de overval op de [winkel] . 





5BENADEELDE PARTIJ




          [slachtoffer 3]
         heeft zich als benadeelde partij in het geding gevoegd en vordert een bedrag van € 5.000,--, bestaande uit immateriële schade, ten gevolge van het aan verdachte ten laste gelegde feit.



5.1


Het standpunt van de officier van justitie

De officier van justitie heeft geconcludeerd tot niet-ontvankelijkverklaring van de benadeelde partij in de vordering. 




5.2


Het standpunt van de verdediging

De raadsman heeft zich op het standpunt gesteld dat, gelet op zijn verweer om verdachte vrij te spreken van het tenlastegelegde, de benadeelde partij niet-ontvankelijk dient te worden verklaard in de vordering.




5.3


Het oordeel van de rechtbank

De rechtbank zal de benadeelde partij [slachtoffer 3] niet-ontvankelijk verklaren in de vordering nu verdachte van het tenlastegelegde zal worden vrijgesproken. Nu de benadeelde partij niet-ontvankelijk wordt verklaard in haar vordering, zal de benadeelde partij in de kosten van verdachte worden veroordeeld voor zover deze betrekking hebben op het verweer tegen de vordering. Deze kosten worden tot op dit moment begroot op nihil.





6BESLISSING


De rechtbank:




Vrijspraak


- verklaart het tenlastegelegde niet bewezen en spreekt verdachte daarvan vrij; 




Benadeelde partij


- verklaart [slachtoffer 3] niet-ontvankelijk in de vordering;

- veroordeelt de benadeelde partij in de kosten door de verdachte gemaakt, tot op heden begroot op nihil.



Dit vonnis is gewezen door mr. H. den Haan, voorzitter, tevens kinderrechter, 
mrs. R.B. Eigeman en J. van Zeijts, rechters, in tegenwoordigheid van mr. I.S.A. Nahumury, griffier, en is uitgesproken op de openbare terechtzitting van 1 maart 2022.



Mrs. Van Zeijts en Nahumury zijn buiten staat dit vonnis mede te ondertekenen.




Bijlage: de tenlastelegging




Aan verdachte wordt ten laste gelegd dat: 




        [medeverdachte 1] en/of [medeverdachte 2] op of omstreeks 2 april 2019 te Almere, in elk geval in Nederland, tezamen en in vereniging met elkaar en/of een of meer ander(en), althans alleen, met het oogmerk om zich wederrechtelijk te bevoordelen door geweld en/of bedreiging met geweld [slachtoffer 1] en/of [slachtoffer 2] en/of [slachtoffer 3] heeft gedwongen tot afgifte van een geldbedrag van (ongeveer) 400 euro, in elk geval een geldbedrag en/of goed, toebehorende aan de winkel [winkel] , in elk geval aan een ander en/of anderen dan aan die [medeverdachte 1] en/of die [medeverdachte 2] en/of verdachte en/of een of meer andere mededader(s), welk geweld en welke bedreiging met geweld hierin bestond(en) dat verdachte en/of zijn mededader(s)

- gemaskerd en/of vermomd, althans met gezichtsbedekking, voornoemde winkel zijn binnengegaan en/of
- met een hamer, op de stellingen in de winkel heeft/hebben geslagen en/of
- een hamer in de richting van die [slachtoffer 2] heeft/hebben gehouden en/of getoond en/of
- die [slachtoffer 2] bij haar haren heeft/hebben vastgepakt en de woorden heeft/hebben toegevoegd: ‘naar achteren mee jij’, althans woorden van gelijke aard of strekking en/of
- die [slachtoffer 1] aan haar kleding heeft/hebben getrokken en de woorden heeft/hebben toegevoegd:’ meekomen meekomen, waar is het geld is er een kluis’, althans woorden van gelijke of strekking en/of
- die [slachtoffer 3] aan haar kleding heeft/hebben getrokken en/of
- een vuurwapen, althans een op een vuurwapen gelijkend voorwerp (dreigend) in de richting van die [slachtoffer 1] en/of die [slachtoffer 3] heeft/hebben gehouden en/of getoond en/of
- die [slachtoffer 1] en/of die [slachtoffer 3] onder bedreiging van een vuurwapen heeft/hebben meegetrokken naar de kassa en/of
- ( vervolgens) daar heeft/hebben gevraagd om de kassa leeg te halen en/of
- ( vervolgens) het geld in een plastic tas heeft/hebben gestopt, tot en/of bij het plegen van welk misdrijf verdachte tezamen en in vereniging met die [medeverdachte 1] en/of [medeverdachte 2] en/of (een) ander(en), althans alleen, opzettelijk gelegenheid en/of middelen en/of inlichtingen heeft verschaft en/of toen daar opzettelijk behulpzaam is geweest door informatie te verschaffen over de inrichting van voornoemde winkel en/of de tijdkluis van voornoemde winkel, althans 
voornoemde winkel, ten behoeve van het plan om het delict te plegen 


en/of




        [medeverdachte 1] en/of [medeverdachte 2] op of omstreeks 2 april 2019 te Almere, in elk geval in Nederland, tezamen en in vereniging met elkaar en/of een of meer anderen, althans alleen, een geldbedrag van (ongeveer) 400 euro, in elk geval enig geldbedrag en/of goed, dat geheel of ten dele aan een ander dan aan die [medeverdachte 1] en/of die [medeverdachte 2] en/of verdachte en/of zijn mededader(s) toebehoorde, te weten aan de winkel [winkel] , heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer 1] en/of [slachtoffer 2] en/of [slachtoffer 3] , gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere 
deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door

- gemaskerd en/of vermomd, althans met gezichtsbedekking, voornoemde winkel binnen te gaan en/of
- met een hamer, op de stellingen in de winkel te slaan en/of
- een hamer in de richting van die [slachtoffer 2] te houden en/of te tonen en/of
- die [slachtoffer 2] bij haar haren vast te pakken en de woorden toe te voegen: ‘naar achteren mee jij’, althans woorden van gelijke aard of strekking en/of
- die [slachtoffer 1] aan haar kleding te trekken en de woorden toe te voegen:’ meekomen meekomen, waar is het geld is er een kluis’, althans woorden van gelijke of strekking en/of
- die [slachtoffer 3] aan haar kleding te trekken en/of
- een vuurwapen, althans een op een vuurwapen gelijkend voorwerp (dreigend) in de richting van die [slachtoffer 1] en/of die [slachtoffer 3] te houden en/of te tonen en/of
- die [slachtoffer 1] en/of die [slachtoffer 3] onder bedreiging van een vuurwapen mee te trekken naar de kassa en/of
- ( vervolgens) daar heeft/hebben gevraagd om de kassa leeg te halen en/of
- ( vervolgens) het geld in een plastic tas heeft/hebben gestopt, tot en/of bij het plegen van welk misdrijf verdachte tezamen en in vereniging met die [medeverdachte 1] en/of die [medeverdachte 2] en/of (een) ander(en), althans alleen, opzettelijk gelegenheid en/of middelen en/of inlichtingen heeft verschaft en/of toen daar opzettelijk behulpzaam is geweest door informatie te verschaffen over de inrichting van voornoemde winkel en/of de tijdkluis van voornoemde winkel, althans voornoemde winkel, ten behoeve van het plan om het delict te plegen.

",Rechtbank Midden-Nederland,2022-03-01,2022-03-01,16/211054-19 (P),Uitspraak,,,Strafrecht,Eerste aanleg - meervoudig,"
Jeugdstrafrecht. Vrijspraak medeplichtigheid bij gewapende overval op de Blokker. Benadeelde partij niet-ontvankelijk in de vordering.
","

Rechtspraak.nl

",Jeugdstrafrecht. Vrijspraak medeplichtigheid bij gewapende overval op de Blokker. Benadeelde partij niet-ontvankelijk in de vordering.
4,ECLI:NL:CBB:2022:87,"

uitspraak 












COLLEGE VAN BEROEP VOOR HET BEDRIJFSLEVEN


zaaknummer: 20/608 


uitspraak van de enkelvoudige kamer van 1 maart 2022 in de zaak tussen
Maatschap [naam 1] en [naam 2] , te [plaats] , appellante
(gemachtigde: J.A. Rietveld),


en


de minister van Landbouw, Natuur en Voedselkwaliteit, verweerder
(gemachtigde: mr. A. Herczog),


en


de Staat der Nederlanden (de minister van Justitie en Veiligheid), de Staat.



Procesverloop 


Bij besluit van 13 januari 2018 (het primaire besluit) heeft verweerder op grond van artikel 23, derde lid, van de Meststoffenwet (Msw) het fosfaatrecht van appellante vastgesteld. 



Bij besluit van 25 september 2018 (het herzieningsbesluit) heeft verweerder het primaire besluit herroepen en het fosfaatrecht van appellante lager vastgesteld. 



Bij besluit van 23 oktober 2019 (het vervangingsbesluit) heeft verweerder het herzieningsbesluit herroepen en het fosfaatrecht van appellante hoger vastgesteld. 



Bij besluit van 1 mei 2020 (het bestreden besluit) heeft verweerder het vervangingsbesluit gehandhaafd. 



Appellante heeft beroep ingesteld tegen het bestreden besluit. Zij heeft daarbij tevens verzocht om schadevergoeding in verband met onrechtmatige besluitvorming en overschrijding van de redelijke termijn.



Verweerder heeft een verweerschrift ingediend.



Het onderzoek ter zitting heeft plaatsgevonden op 18 november 2021. Namens appellante is verschenen [naam 2] , bijgestaan door de gemachtigde van appellante. Verweerder heeft zich laten vertegenwoordigen door zijn gemachtigde. 



Het College heeft de Staat als partij aangemerkt in verband met overschrijding van de redelijke termijn.




Overwegingen 

1. Bij het nader stuk van 29 oktober 2021 heeft appellante haar beroepsgronden tegen het bestreden besluit ingetrokken. Het College stelt vast dat appellante geen procesbelang meer heeft bij een inhoudelijke beoordeling van het beroep en verklaart het beroep van appellante daarom niet-ontvankelijk. Wel heeft appellante nog belang bij de beoordeling van haar verzoek op grond van artikel 8:88, eerste lid, aanhef en onder a, in verbinding met artikel 8:91, eerste lid, van de Algemene wet bestuursrecht (Awb) om schadevergoeding wegens onrechtmatige besluitvorming. Daarover oordeelt het College als volgt.



Besluiten van verweerder en omvang van het geding



2. Verweerder heeft bij het primaire besluit het fosfaatrecht van appellante vastgesteld op 1.792 kg. Hij is daarbij uitgegaan van de dieraantallen (111 stuks jongvee) die op 2 juli 2015 op het bedrijf van appellante aanwezig waren. Bij het herzieningsbesluit heeft verweerder het fosfaatrecht van appellante verlaagd naar 1.785 kg (109 stuks jongvee). Bij het vervangingsbesluit heeft verweerder het fosfaatrecht van appellante verhoogd naar 1.967 kg (119 stuks jongvee). Bij het bestreden besluit heeft verweerder het vervangingsbesluit gehandhaafd, appellante proceskostenvergoeding toegekend en een schadevergoeding van € 500,- wegens overschrijding van de redelijke termijn in de bezwaarprocedure. 



Verzoek om schadevergoeding




3.1
Appellante verzoekt het College overeenkomstig artikel 8:88 van de Awb verweerder te veroordelen tot vergoeding van de schade die zij heeft geleden door onrechtmatige besluitvorming als gevolg waarvan aan haar te weinig fosfaatrechten zijn toegekend. Volgens de door appellante overgelegde rundveestaat van het jaar 2018 had appellante in 2018 1.901,40 kg fosfaatrecht nodig voor het gehouden jongvee. In het vervangingsbesluit is aan appellante op 23 oktober 2019 1.967 kg fosfaatrecht toegekend. Ten gevolge van deze late juiste besluitvorming, kon appellante de 65,6 kg rechten die zij in 2018 over zou hebben gehouden, niet meer tot waarde brengen. In 2020 heeft appellante de fosfaatrechten die zij overhield verhuurd voor € 34,- per kg. Omdat de afroming in het betreffende jaar nog te benutten is, zou appellante in 2018 65,6 kg voor € 34 (= € 2.230) verhuurd kunnen hebben. De kosten voor deze verhuur zijn € 100,- aan leges voor overdracht. Appellante verzoekt om € 2.130,- aan schadevergoeding voor de in 2018 gemiste inkomsten. 



3.2
Appellante verzoekt tevens om immateriële schadevergoeding wegens overschrijding van de redelijke termijn als bedoeld in artikel 6 van het Verdrag tot bescherming van de rechten van de mens en de fundamentele vrijheden (EVRM).



Standpunt van verweerder 





4.1
Verweerder erkent dat er sprake is van onrechtmatige besluitvorming. 



4.2
Verweerder stelt zich primair op het standunt dat appellante geen recht heeft op schadevergoeding. Ter zitting onderkent verweerder weliswaar dat appellante op 29 december 2020 een Melding overdracht fosfaatrechten heeft gedaan, maar hieruit volgt volgens verweerder niet dat appellante ook in 2018 haar overgebleven fosfaatrechten zou hebben verleaset. In dat verband voert verweerder aan dat appellante in 2020 300 kg overschot aan fosfaatrechten had en in 2018 slechts 65,6 kg. Met een overschot van 300 kg fosfaatrechten is het volgens verweerder aannemelijker dat appellante deze fosfaatrechten zou verleasen. Door enkel te wijzen op de Melding overdracht fosfaatrechten van 29 december 2020 is het volgens verweerder niet aannemelijk dat appellante haar overschot aan fosfaatrechten in 2018 ook zou hebben verleaset. In dat verband wijst verweerder er nog op dat de praktijk uitwijst dat veel veehouderijen een klein overschot aan fosfaatrechten niet verleasen, maar bij zich houden. Daar komt nog bij dat appellante ook in 2019 geen fosfaatrechten heeft verleaset.



4.3

Verder wordt volgens verweerder niet voldaan aan het relativiteitsvereiste. De
Msw strekt er niet toe om elk vermogensrechtelijk nadeel te voorkomen, omdat
fosfaatrechten na verloop van tijd minder of juist meer waard kunnen worden. Daar komt bij dat de gestelde schade, schade betreft die appellante stelt te hebben geleden als gevolg van het feit dat in 2019 een hoger aantal rechten is toegekend. Deze rechten ‘bestonden’ in 2018 nog niet, er was nog geen registratie van. Bovendien is er geen overdracht gemeld of een overeenkomst overgelegd. Het gevolg daarvan is dat deze rechten dus ook nog niet onder het beschermingsbereik van artikel 23, derde lid, van de Msw vallen. Er is ten aanzien van deze gestelde schade daarmee ook niet aan het relativiteitsvereiste voldaan.




4.4
Tot slot stelt verweerder zich op het standpunt dat de door appellante gehanteerde berekening van de geleden schade niet juist is. Volgens verweerder wordt er bij de berekening van de gestelde schade ten onrechte met bruto fosfaatrechten gerekend en geen rekening gehouden met de afroming die plaatsvindt bij overdracht. Dit zou betekenen dat de door appellante gestelde schade gestoeld is op 49,04 kg fosfaatrecht wat resulteert in een schadebedrag van € 1.904,36,- (minus leges).   



Beoordeling 





5.1
Tussen partijen is niet in geschil dat het herzieningsbesluit, waarbij het fosfaatrecht is verlaagd, onrechtmatig is en dat verweerder in beginsel aansprakelijk is voor de schade die appellante ten gevolge daarvan heeft geleden. 



5.2
Het College volgt verweerder niet in zijn standpunt dat niet is voldaan aan het relativiteitsbeginsel uit artikel 6:163 van het Burgerlijk Wetboek (BW). In zijn uitspraak van 13 juli 2021(ECLI:NL:CBB:2021:729) heeft het College geoordeeld dat het beschermingsbereik van de norm van artikel 23, derde lid, van de Msw niet alleen de juiste vaststelling van fosfaatrechten omvat, maar ook de overdracht via verhandeling van die rechten, zodat wel is voldaan aan het relativiteitsvereiste. In zijn uitspraak van 19 oktober 2021 (ECLI:NL:CBB:2021:952) heeft het College deze lijn nog bevestigd. Het College ziet geen aanleiding van die lijn af te wijken.



5.3
De stelplicht en bewijslast van de schade en het causaal verband tussen het onrechtmatig handelen van verweerder en de schade liggen bij appellante. Zij dient aannemelijk te maken dat zij schade heeft geleden als gevolg van de onrechtmatige besluitvorming. Alleen schade die in zodanig verband staat met de onrechtmatige gedraging dat de schade als gevolg daarvan aan verweerder kan worden toegerekend, komt voor vergoeding in aanmerking. Het causale verband als bedoeld in artikel 6:162, eerste lid, van het BW (het condicio sine qua non-verband), waar het hier om gaat, moet immers worden vastgesteld door vergelijking van enerzijds de situatie zoals die zich in werkelijkheid heeft voorgedaan, en anderzijds de hypothetische situatie die zich zou hebben voorgedaan als de onrechtmatige gedraging achterwege was gebleven.



5.4
Appellante stelt dat haar schade daarin is gelegen dat zij als gevolg van het onrechtmatige besluit haar overschot aan fosfaatrechten in 2018 (65,6 kg), dat jaar niet heeft kunnen verhuren. Appellante heeft de gestelde schade onderbouwd met een berekening van de gemiste huurinkomsten en een leaseovereenkomst van 17 december 2020 met Hans Rietveld Agrarisch Advies. Appellante heeft voor de berekening van de gemiste huurinkomsten de gemiddelde huurprijs over het jaar 2018 genomen.



5.5
Het College komt tot het oordeel dat appellante met overlegging van de leaseovereenkomst van 17 december 2020 aannemelijk heeft gemaakt dat appellante in 2018 haar overschot aan fosfaatrechten zou hebben verhuurd. De stelling van verweerder dat de praktijk uit zou wijzen dat een klein overschot doorgaans niet wordt verhuurd, wat daar ook van zij, brengt het College niet tot een ander oordeel. Dat geldt ook voor de omstandigheid dat appellante in 2019 geen fosfaatrechten heeft verhuurd.  



5.6
Appellante heeft met haar berekening voldoende aannemelijk gemaakt dat zij een schade van € 2.130,- heeft geleden vanwege het niet kunnen verhuren van 65,6 kg fosfaatrecht in 2018 tegen een huurprijs van € 34,- (minus leges). Dat appellante bij de berekening van de schade van deze huurprijs mocht uitgaan, is door verweerder niet betwist. Het standpunt van verweerder ter zitting dat de schade onjuist is berekend omdat appellante er ten onrechte geen rekening mee heeft gehouden dat bij overdracht wordt afgeroomd, volgt het College niet. Appellante heeft ter zitting onweersproken en terecht aangevoerd dat afgeroomde fosfaatrechten bij (tijdelijke) overdracht in het lopende jaar (in dit geval 2018) nog mogen worden gebruikt door de betreffende veehouder. De rechten die zouden zijn afgeroomd om een daadwerkelijke (netto) verhuur van 65,6 kg fosfaatrecht te bewerkstelligen, zou appellante in 2018 nog tot zijn beschikking hebben gehad. Daarmee zou appellante voldoende rechten hebben gehad voor haar veestapel in 2018.   



5.7

Het College zal het verzoek om schadevergoeding toewijzen tot het bedrag van 
€ 2.130,-.




Redelijke termijn





6.1
Het College stelt in verband met appellantes verzoek om schadevergoeding wegens overschrijding van de redelijke termijn in bezwaar en beroep allereerst vast dat verweerder ter zitting heeft onderkend dat de bij het bestreden besluit toegekende schadevergoeding van € 500,- voor overschrijding van de redelijke termijn in de bezwaarfase te laag is aangezien de overschrijding van de redelijke termijn in de bezwaarfase meer bedraagt dan een half jaar. Het College zal bij de berekening van de toe te kennen schadevergoeding in verband met de overschrijding van de redelijke termijn in aanmerking nemen de reeds door verweerder toegekende schadevergoeding.



6.2
Het College stelt vast dat de redelijke termijn als bedoeld in artikel 6 van het EVRM is overschreden. Het gaat hier om een niet-punitieve procedure die volgt op een primair besluit dat is bekend gemaakt na 1 februari 2014. In dat geval geldt als uitgangspunt dat de bezwaar- en beroepsfase tezamen niet langer mogen duren dan twee jaar. Daarbij mag voor de verdeling van de schadevergoedingsplicht de behandeling van het bezwaar ten hoogste een half jaar en de behandeling van het beroep ten hoogste anderhalf jaar duren. Dit behoudens factoren die onder omstandigheden aanleiding kunnen geven overschrijding van deze behandelingsduren gerechtvaardigd te achten. Verweerder heeft het bezwaarschrift op 18 februari 2018 ontvangen. Ook al is het geschil waarop het beroep ziet geëindigd met het intrekken van de beroepsgronden op 29 oktober 2018, het College zal voor de vraag of de redelijke termijn in deze procedure is overschreden voor het einde van de redelijke termijn uitgaan van de datum waarop in deze zaak uitspraak is gedaan. Daarvoor is van belang dat het geschil voor zover dat nog zag op het verzoek om schadevergoeding op grond van artikel 8:88 Awb niet met de intrekking van de beroepsgronden, maar pas bij deze uitspraak is geëindigd. Op het moment van het doen van deze uitspraak is de tweejaartermijn met meer dan 24 maanden overschreden. Van factoren die onder omstandigheden aanleiding kunnen geven overschrijding van de behandelingsduur gerechtvaardigd te achten is geen sprake. Appellante heeft recht op € 2.500,- schadevergoeding.



6.3
Het College stelt vast dat de behandeling van het bezwaar meer dan een half jaar – te weten in totaal afgerond 27 maanden – in beslag heeft genomen en ook de behandeling van het verzoek heeft meer dan anderhalf jaar – te weten in totaal 21 maanden – geduurd. In zaken waarin de bestuurlijke en de rechterlijke fase tezamen zo lang hebben geduurd dat de redelijke termijn is overschreden, wordt beoordeeld op welke wijze de termijnoverschrijding moet worden toegerekend aan de bestuurlijke en aan de rechterlijke fase. Omdat de behandeling van het bezwaar meer dan een half jaar in beslag heeft genomen en de behandeling van het beroep meer dan anderhalf jaar heeft geduurd, is de overschrijding toe te rekenen aan zowel verweerder als het College. De veroordeling tot vergoeding van de immateriële schade moet naar evenredigheid worden berekend. Voor de berekening van het bedrag aan schadevergoeding dat voor rekening komt van verweerder en van de Staat wordt de methode gevolgd die is uiteengezet in het arrest van de Hoge Raad van 19 februari 2016 (ECLI:NL:HR:2016:252) en ook volgt uit de uitspraak van het College van 7 januari 2020 (ECLI:NL:CBB:2020:1). Van de overschrijding is na afronden een periode van 21 maanden toe te rekenen aan de bezwaarfase. Dit betekent dat een deel van de overschrijding van de redelijke termijn –  21 maanden – voor rekening van verweerder komt en het resterende deel – 3 maanden  – voor rekening van de Staat. Het College zal daarom op de voet van artikel 8:88 van Awb verweerder veroordelen tot betaling van een bedrag van € 1.687,50 aan appellante (21/24  x € 2.500,- minus de reeds bij bestreden besluit aan appellante toegekende schadevergoeding van € 500,-). Het College zal de Staat veroordelen tot betaling van een bedrag van € 312,50 (3/24 x € 2.500,-) aan appellante. 



Slotsom





7.1
Het College wijst het verzoek om schadevergoeding wegens onrechtmatige besluitvorming toe en zal verweerder veroordelen tot betaling van een bedrag van € 2.130,- aan appellante. 



7.2

Het College veroordeelt verweerder in de door appellante gemaakte proceskosten. Deze kosten stelt het College op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 1.518,- (1 punt voor het verzoekschrift, 1 punt voor het verschijnen ter zitting, met een waarde per punt van € 759,- en een wegingsfactor 1).
Tevens ziet het College aanleiding om verweerder en de Staat – nu sprake is van een overschrijding van de redelijke termijn en de overschrijding zowel aan verweerder als aan het College is toe te rekenen – te veroordelen in de kosten die appellante in verband met haar verzoek om schadevergoeding wegens overschrijding van de redelijke termijn redelijkerwijs heeft moeten maken. Deze proceskosten worden vastgesteld op € 379,50 (1 punt voor het indienen van het verzoekschrift met een waarde per punt van € 759,- en een wegingsfactor 0,5). Om redenen van eenvoud en uitvoerbaarheid dient te worden uitgegaan van een verdeling waarbij verweerder en de Staat ieder de helft betalen van het toe te kennen bedrag.





Beslissing


Het College:




verklaart het beroep niet-ontvankelijk;


wijst het verzoek om schadevergoeding toe;


veroordeelt verweerder tot betaling aan appellante van een schadevergoeding van € 2.130,-;


- veroordeelt verweerder tot betaling aan appellante van een immateriële schadevergoeding van € 1.687,50,-;
- veroordeelt de Staat tot betaling aan appellante van een immateriële schadevergoeding van € 312,50;
- veroordeelt verweerder in de proceskosten van appellante tot een bedrag van in totaal € 1.707,75 (€ 1.518,- + € 189,75);
- veroordeelt de Staat in de proceskosten van appellante tot een bedrag van € 189,75,-.




Deze uitspraak is gedaan door mr. M. van Duuren, in aanwezigheid van mr. T. Kuiper, griffier. De beslissing is in het openbaar uitgesproken op 1 maart 2022.







De voorzitter en de griffier zijn verhinderd de uitspraak te ondertekenen. 





",College van Beroep voor het bedrijfsleven,2022-03-01,2022-02-28,20/608,Uitspraak,,"Meststoffenwet
",Bestuursrecht,Eerste aanleg - enkelvoudig,"
Artikel 8:88, eerste lid, aanhef en onder a, in verbinding met artikel 8:91, eerste lid, van de Algemene wet bestuursrecht (Awb) en artikel 6 EVRM. Toewijzing verzoek om schadevergoeding wegens onrechtmatige besluitvorming en overschrijding redelijke termijn.

Beroep niet-ontvankelijk omdat beroepsgronden zijn ingetrokken, wel belang bij beoordeling  verzoek om schadevergoeding wegens een te lage vaststelling van fosfaatrechten. Appellante met overlegging van de leaseovereenkomst van 17 december 2020 aannemelijk heeft gemaakt dat appellante in 2018 haar overschot aan fosfaatrechten zou hebben verhuurd. De omstandigheid dat appellante in 2019 geen fosfaatrechten heeft verhuurd, brengt het College niet tot een ander oordeel. Appellante heeft met haar berekening voldoende aannemelijk gemaakt dat zij een schade van € 2.130,- heeft geleden vanwege het niet kunnen verhuren van 65,6 kg fosfaatrecht in 2018 tegen een huurprijs van € 34,- . Afgeroomde fosfaatrechten bij (tijdelijke) overdracht in het lopende jaar (in dit geval 2018) mogen nog worden gebruikt door de betreffende veehouder. De rechten die zouden zijn afgeroomd om een daadwerkelijke (netto) verhuur van 65,6 kg fosfaatrecht te bewerkstelligen, zou appellante in 2018 nog tot zijn beschikking hebben gehad. Daarmee zou appellante voldoende rechten hebben gehad voor haar veestapel in 2018.
","

Rechtspraak.nl

","Artikel 8:88, eerste lid, aanhef en onder a, in verbinding met artikel 8:91, eerste lid, van de Algemene wet bestuursrecht (Awb) en artikel 6 EVRM. Toewijzing verzoek om schadevergoeding wegens onrechtmatige besluitvorming en overschrijding redelijke termijn.

Beroep niet-ontvankelijk omdat beroepsgronden zijn ingetrokken, wel belang bij beoordeling  verzoek om schadevergoeding wegens een te la..."
5,ECLI:NL:RBMNE:2022:763,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummer: 16/259494-19 (P)




Vonnis van de meervoudige kamer van 1 maart 2022




in de strafzaak tegen





          [verdachte] 
 ,

geboren op [1978] te [geboorteplaats] (Turkije),
wonende aan de [adres] te [woonplaats] , 
hierna: verdachte.




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting van 15 februari 2022. 



De rechtbank heeft kennisgenomen van de vordering en standpunten van officier van justitie mr. A.P. Altena en van hetgeen verdachte en zijn raadsman, mr. J. de Haan, advocaat te Utrecht, naar voren hebben gebracht.




2TENLASTELEGGING


De tenlastelegging is als bijlage aan dit vonnis gehecht.



De verdenking komt er, kort en feitelijk weergegeven, op neer dat verdachte:




primair
op 27 oktober 2019 te Utrecht openlijk geweld heeft gepleegd tegen [slachtoffer] ;


subsidiair 
op 27 oktober 2019 te Utrecht [slachtoffer] heeft mishandeld.




3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1


Het standpunt van de officier van justitie

De officier van justitie acht het onder feit 1 subsidiair ten laste gelegde wettig en overtuigend te bewijzen. 




4.2


Het standpunt van de verdediging

De raadsman bepleit vrijspraak van het feit 1 primair ten laste gelegde. Ten aanzien van feit 1 subsidiair bepleit hij partiële vrijspraak voor het schoppen en slaan tegen het hoofd, omdat dit op basis van de op de zitting getoonde camerabeelden niet is vast te stellen.




4.3

Het oordeel van de rechtbank




Vrijspraak feit 1 primair 

Met de officier van justitie en de verdediging is de rechtbank van oordeel dat verdachte dient te worden vrijgesproken van openlijke geweldpleging. 



Op grond van het procesdossier en hetgeen ter terechtzitting is besproken, blijkt dat op 27 oktober 2019 te Utrecht op het slachtoffer [slachtoffer] geweld is uitgeoefend door verdachte. Voor een veroordeling van openlijke geweldpleging is echter ook vereist dat het geweld in vereniging is gepleegd. Naar het oordeel van de rechtbank kan niet worden vastgesteld dat sprake is geweest van het in vereniging plegen van openlijk geweld tegen [slachtoffer] , omdat niet kan worden vastgesteld dat medeverdachte [medeverdachte] opzet heeft gehad op het toegepaste geweld door verdachte. De rechtbank acht daarom niet wettig en overtuigend bewezen dat verdachte het onder feit 1 primair ten laste gelegde heeft begaan en zal verdachte hiervan vrijspreken.




Bewezenverklaring feit 1 subsidiair 


Bewijsmiddelen






De verklaring van verdachte ter terechtzitting van 15 februari 2022 

Ik heb [slachtoffer] op 27 oktober 2019 te Utrecht een tik, volgens mij met mijn voeten, gegeven. Daarna heb ik hem extra trappen gegeven. Ik ben de persoon rechts op de camerabeelden. Ik heb misschien op andere plekken geslagen.




De eigen waarneming van de rechtbank ter terechtzitting van 15 februari 2022

De camerabeelden zijn ter terechtzitting getoond. De rechtbank heeft op de beelden waargenomen dat de persoon rechts op de camerabeelden de man op de grond ( [slachtoffer] volgens verdachte) meerdere malen tegen de benen, de buik en de rug trapt. Ook ziet de rechtbank dezelfde man meerdere malen tegen het lichaam van [slachtoffer] slaat.




Het proces-verbaal over het uitkijken van camerabeelden

Verdachte haalt uit met zijn rechterbeen en maakt een schoppende beweging naar de man. Verdachte schopt hier de man tegen zijn lichaam. Verdachte legt de man op de grond en trekt aan zijn linkerbeen.
Verdachte trapt dan de man met zijn rechterbeen op zijn lichaam. Verdachte staat nu aan de linkerzijde bij het hoofd van de man.
Verdachte haalt uit met zijn rechterbeen naar het boven lichaam van de man en schopt hem.
Verdachte trapt voor de tweede keer de man tegen zijn bovenlichaam met zijn rechterbeen.
De man krijgt wederom een trap tegen zijn bovenlichaam van verdachte. Hier wordt de man voor de vierde keer door verdachte getrapt door het rechterbeen.




Het proces-verbaal van bevindingen over de verklaring van [slachtoffer]

Betrokkene [slachtoffer] vertelde: 

- dat hij door een van de beveiligers in elkaar werd geslagen;
- dat hij door het trappen last had van zijn rechterarm.



Bewijsoverweging 

Op grond van de hierboven besproken bewijsmiddelen acht de rechtbank bewezen dat verdachte [slachtoffer] heeft mishandeld. Verdachte heeft [slachtoffer] meerdere keren geschopt tegen zijn benen, buik en rug en geslagen tegen zijn lichaam terwijl [slachtoffer] weerloos op de grond lag. Als gevolg van het handelen van verdachte heeft [slachtoffer] letsel opgelopen. 



Uit de stukken en hetgeen is besproken ter terechtzitting kan niet worden vastgesteld dat verdachte heeft geschopt en geslagen tegen het hoofd van [slachtoffer] . De rechtbank spreekt verdachte daarvan vrij. 





5BEWEZENVERKLARING


De rechtbank acht wettig en overtuigend bewezen dat verdachte:



(subsidiair)
op 27 oktober 2019 te Utrecht [slachtoffer] heeft mishandeld door- meermalen te trappen/schoppen tegen de benen en de buik en de rugvan die [slachtoffer] , - meermalen te slaan tegen zijn lichaam,- te trekken aan de benen van die [slachtoffer] .



Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN HET FEIT


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet het volgende strafbare feit op: 




mishandeling. 





7STRAFBAARHEID VAN VERDACHTE


7.1


Het standpunt van de verdediging

De raadsman stelt zich op het standpunt dat er sprake was van putatief noodweer(exces) en dat verdachte dient te worden ontslagen van alle rechtsvervolging. Verdachte heeft de mishandeling weliswaar gepleegd, maar was in de veronderstelling dat hij zich mocht verdedigen. Verdachte kreeg namelijk over de portofoon te horen dat er sprake was van een paniekerige situatie. Hierdoor gierde de adrenaline door zijn lichaam en was verdachte in de veronderstelling dat hij [slachtoffer] onder controle moest brengen. Doordat [slachtoffer] heeft gescholden en gespuugd tegen de verdachte, is verdachte door het lint gegaan. Ook speelde een rol dat beveiligers continu worden geprovoceerd en geconfronteerd met geweld. Verdachte heeft onder de gegeven omstandigheden niet helder nagedacht en heeft zich moeten verdedigen. De raadsman heeft in dit verband verwezen naar de ‘Mandarijn-zaak’ (ECLI:NL:RBMNE:2019:685).



Indien de rechtbank de overtuiging heeft dat verdachte is begonnen met het uitschelden van [slachtoffer] , verzoekt de raadsman primair om de verklaring van medeverdachte [medeverdachte] , over de vraag wat verdachte heeft geroepen toen hij aankwam, in het dossier van verdachte te voegen en subsidiair om medeverdachte [medeverdachte] te horen als getuige.    




7.2


Het standpunt van de officier van justitie

De officier van justitie meent dat er geen sprake is van putatief noodweer, aangezien uit het proces-verbaal van bevindingen en de getoonde camerabeelden ter zitting blijkt dat geen enkele dreiging of aanval uitgaat van [slachtoffer] . Daarnaast volgt uit de jurisprudentie dat putatief noodweer niet kan slagen indien de handelingen van verdachte naar zijn aard als aanvallend moeten worden aangemerkt. Dit laatste is volgens de officier van justitie wel het geval.  



Ten aanzien van het voorwaardelijk verzoek acht de officier van justitie het voegen van de verklaring of het horen van medeverdachte [medeverdachte] niet noodzakelijk, nu de rechtbank andere objectieve bewijsmiddelen heeft. 




7.3


Het oordeel van de rechtbank 

Een verdachte kan een beroep op putatief noodweer toekomen als een verdachte in redelijkheid kon en mocht menen dat hij zich moest verdedigen op de wijze als hij heeft gedaan omdat hij verontschuldigbaar zich het dreigende gevaar heeft ingebeeld. 
Verdachte heeft niet verklaard dat hij een dreigend gevaar heeft ingebeeld of dacht te worden aangevallen en hij daarom de bewezenverklaarde gedragingen heeft verricht. Het is dan ook niet aannemelijk geworden dat zich een situatie heeft voorgedaan dat een beroep op putatief noodweer kan rechtvaardigen.Dat verdachte als ervaren beveiliger vaak wordt geconfronteerd met beledigingen en provocaties en dat die incidenten zich ‘opstapelen’ zoals de verdediging heeft betoogd, betekent overigens ook niet dat verdachte in dit geval mocht menen dat hij zichzelf op deze wijze moest verdedigen. De rechtbank verwerpt het verweer van de verdediging dan ook.



Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.





8OPLEGGING VAN STRAF 


8.1


De vordering van de officier van justitie

De officier van justitie vordert verdachte ter zake van het door de officier van justitie bewezen geachte te veroordelen tot een taakstraf van 57 uren, indien niet of niet naar behoren verricht te vervangen door 28 dagen hechtenis. 




8.2


Het standpunt van de verdediging

De verdediging voert geen verweer over de strafoplegging, aangezien zij vindt dat verdachte dient te worden ontslagen van alle rechtsvervolging. 




8.3


Het oordeel van de rechtbank

Bij het bepalen van de straf heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.




Ernst van het feit 

Verdachte heeft zich als beveiliger schuldig gemaakt aan mishandeling, door [slachtoffer] op straat meerdere malen te schoppen en te slaan terwijl [slachtoffer] weerloos op de grond lag. De plotselinge geweldsexplosie van verdachte heeft pijn en letsel bij [slachtoffer] veroorzaakt.  




Persoon van verdachte 

De rechtbank heeft kennis genomen van het op naam van verdachte staand uittreksel justitiële documentatie van 30 oktober 2019, waaruit blijkt dat hij niet eerder is veroordeeld voor strafbare feiten. 




Op te leggen straf

De ernst van het bewezenverklaarde feit rechtvaardigt de oplegging van een taakstraf. De rechtbank heeft bij het bepalen van de straf in strafverzwarende zin meegenomen dat verdachte ten tijde van het plegen van het feit aan het werk was als beveiliger. Beveiligers dienen te zorgen voor de veiligheid van personen en goederen. Verdachte heeft door zijn handelen juist het tegenovergestelde laten zien. 



Daarnaast houdt de rechtbank rekening met de omstandigheid dat de strafzaak niet binnen een redelijke termijn, zoals bedoeld in artikel 6 van het Europees Verdrag tot bescherming van de rechten van de mens en de fundamentele vrijheden (EVRM), is afgerond. Een verdachte heeft recht op behandeling van zijn zaak binnen een redelijke termijn om te voorkomen dat hij langer dan redelijk is onder de dreiging van een (verdere) strafvervolging zou moeten leven. Die termijn begint te lopen op het moment dat een verdachte in redelijkheid kan verwachten dat tegen hem een vervolging wordt ingesteld. Als uitgangspunt geldt dat de behandeling van de zaak op de zitting dient te zijn afgerond met een einduitspraak van de rechtbank binnen twee jaar nadat de termijn is aangevangen. Verdachte is verhoord op 27 oktober 2019. Dat is de datum waarop de redelijke termijn is aangevangen.  Op het moment dat de rechtbank uitspraak doet, zijn dus inmiddels 28 maanden verstreken, hetgeen een overschrijding van de redelijke termijn van vier maanden oplevert. Dit tijdsverloop is niet aan verdachte te wijten, terwijl hij de negatieve consequenties ervan wel heeft moeten ondervinden. Ter terechtzitting heeft verdachte verklaard hoezeer de strafvervolging die hem boven het hoofd hing zijn leven heeft beïnvloed. De rechtbank zal met deze schending rekening houden in die zin dat zij strafvermindering zal toepassen.



Alles overwegende is de rechtbank van oordeel dat een taakstraf voor de duur van 40 uren, met inachtneming van de overschrijding van de redelijke termijn, passend en geboden is.





9TOEPASSELIJKE WETTELIJKE VOORSCHRIFTEN


De beslissing berust op de artikelen 9, 22c, 22d en 300 van het Wetboek van Strafrecht, zoals de artikelen luidden ten tijde van het bewezen verklaarde.




10BESLISSING


De rechtbank:




Vrijspraak


- verklaart het primair ten laste gelegde niet bewezen en spreekt verdachte daarvan vrij; 



Bewezenverklaring


- verklaart het subsidiair ten laste gelegde bewezen zoals hiervoor in rubriek 5 is vermeld;



Strafbaarheid


- verklaart het bewezen verklaarde strafbaar en kwalificeert dit zoals hiervoor in rubriek 6 is vermeld; 
- verklaart verdachte strafbaar; 



Oplegging straf 


- veroordeelt verdachte tot een taakstraf van 40 uren;
- beveelt dat voor het geval verdachte de taakstraf niet of niet naar behoren verricht de taakstraf wordt vervangen door 20 dagen hechtenis. 





Dit vonnis is gewezen door mr. A.M.M. Lemmen, voorzitter, mrs. G. Schnitzler en E.J. van Rijssen, rechters, in tegenwoordigheid van mr. N.S. Stekkel, griffier, en is uitgesproken op de openbare terechtzitting van 1 maart 2022.



De voorzitter is buiten staat dit vonnis mede te ondertekenen. 




Bijlage: de tenlastelegging




Aan verdachte wordt ten laste gelegd dat: 



hij op of omstreeks 27 oktober 2019 te Utrecht openlijk, te weten op een voor hetpubliek toegankelijke plaats het Moreelsepark en/of het Stationsplein, in elk geval op of aan de openbare weg en/of op een voor het publiek toegankelijke plaats, in vereniging geweld heeft gepleegd tegen een persoon, te weten [slachtoffer] , door- een of meermalen te trappen/schoppen tegen de benen en/of de buik en/of de rug en/of het hoofd van die [slachtoffer] , althans tegen zijn lichaam, 

- een of meermalen te slaan/stompen tegen de benen en/of de buik en/of de rug en/of het hoofd van die [slachtoffer] , althans tegen zijn lichaam,- te trekken aan en/of vastpakken van de benen van die [slachtoffer] , althans aan zijnlichaam,- een voet/been op het lichaam van die [slachtoffer] te zetten en/of houden, terwijl dit door hem gepleegde geweld enig lichamelijk letsel, te weten blauwe plekken en/of kneuzingen, voor slachtoffer ten gevolge heeft gehad;

(art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht)
subsidiair althans, indien het vorenstaande niet tot een veroordeling mocht of zou kunnen leiden:
hij op of omstreeks 27 oktober 2019 te Utrecht [slachtoffer] heeft mishandeld door- een of meermalen te trappen/schoppen tegen de benen en/of de buik en/of de rug en/of het hoofd van die [slachtoffer] , althans tegen zijn lichaam,- een of meermalen te slaan/stompen tegen de benen en/of de buik en/of de rug en/of het hoofd van die [slachtoffer] , althans tegen zijn lichaam,- te trekken aan en/of vastpakken van de benen van die [slachtoffer] , althans aan zijn lichaam;
(art 300 lid 1 Wetboek van Strafrecht)



 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal van 5 november 2019, genummerd PL0900-2019322118, opgemaakt door politie Eenheid Midden-Nederland, doorgenummerd 01 tot en met 48. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 De verklaring van verdachte, afgelegd ter terechtzitting van 15 februari 2022.


 De eigen waarneming van de rechtbank ter terechtzitting van 15 februari 2022.


 Een proces-verbaal van bevindingen, pagina 18.


 Een proces-verbaal van bevindingen, pagina 19. 


 Een proces-verbaal van bevindingen, pagina 20.


 Een proces-verbaal van bevindingen, pagina 21.


 Een proces-verbaal van bevindingen, pagina 4, 8-10.

",Rechtbank Midden-Nederland,2022-03-01,2022-03-01,16/259494-19 (P),Uitspraak,,,Strafrecht,Eerste aanleg - meervoudig,"
Geweld door beveiliger. Vrijspraak primair ten laste gelegde openlijke geweldpleging. Geen sprake van het in vereniging plegen van openlijk geweld tegen slachtoffer, omdat niet kan worden vastgesteld dat medeverdachte opzet heeft gehad op het toegepaste geweld door verdachte. Bewezenverklaring van subsidiair ten laste gelegde mishandeling. Straf: taakstraf voor de duur van 40 uren, met inachtneming van de overschrijding van de redelijke termijn.
","

Rechtspraak.nl

","Geweld door beveiliger. Vrijspraak primair ten laste gelegde openlijke geweldpleging. Geen sprake van het in vereniging plegen van openlijk geweld tegen slachtoffer, omdat niet kan worden vastgesteld dat medeverdachte opzet heeft gehad op het toegepaste geweld door verdachte. Bewezenverklaring van subsidiair ten laste gelegde mishandeling. Straf: taakstraf voor de duur van 40 uren, met inachtne..."
6,ECLI:NL:RBMNE:2022:732,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummer: 16.070622.21 (P)




Vonnis van de meervoudige kamer van 1 maart 2022




in de strafzaak tegen





          [verdachte] 
 ,

geboren op [1978] te [geboorteplaats] ,gedetineerd in de P.I. Nieuwegein,
hierna: ‘verdachte’.




1ONDERZOEK TER TERECHTZITTING


De rechtszaak tegen verdachte heeft in het openbaar plaatsgevonden op de zittingen van 21 juni 2021, 16 september 2021, 1 december 2021 en 15 februari 2022. Op 15 februari 2022 is de zaak inhoudelijk behandeld. Verdachte was bij de inhoudelijke behandeling aanwezig, waardoor juridisch gezien sprake is van een vonnis op tegenspraak. 



De rechtbank heeft tijdens de zitting gesproken met en geluisterd naar de standpunten van verdachte, zijn advocaat mr. Ph.J.N. Aarnoudse, de officier van justitie mr. E. Wiersma en de benadeelde partij [benadeelde] .




2TENLASTELEGGING


De officier van justitie verdenkt verdachte van betrokkenheid bij meerdere strafbare feiten. Deze verdenkingen staan beschreven in de tenlastelegging, die als bijlage is opgenomen in dit vonnis.



Kort gezegd, verdenkt de officier van justitie verdachte ervan dat hij:




op 12 april 2008 in [woonplaats] een woning ( [adres] ) in brand heeft gestoken, waardoor [slachtoffer 1] is overleden;


in de periode van 12 tot en met 13 maart 2021 in Epse [slachtoffer 2] heeft bedreigd, door te zeggen: “Ik vermoord je jongen echt. Ik heb niks te verliezen jij wel” en “Ik heb niemand te verliezen. Jij kan kiezen. Ik vreet je op jongen echt. Ik vermoord je”.





3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1


Het standpunt van de officier van justitie

De officier van justitie vindt dat de ten laste gelegde feiten bewezen kunnen worden. De officier van justitie komt tot de conclusie dat de verklaring die verdachte over de brandstichting heeft afgelegd betrouwbaar is. De officier van justitie vindt dat de uitkomsten van het brandonderzoek van het Nederlands Forensisch Instituut (hierna: ‘NFI’) de verklaring van verdachte ondersteunen. Dat verdachte volgens de onderzoekers uit het Pieter Baan Centrum lijdt aan ‘pseudologica fantastica’, een aandoening waardoor hij werkelijkheid en fantasie niet altijd kan onderscheiden, maakt volgens de officier van justitie niet dat zijn hele verklaring ongeloofwaardig is. 




4.2


Het standpunt van de verdediging

De advocaat van verdachte vindt ook dat de ten laste gelegde feiten bewezen kunnen worden. De advocaat vindt dat niet voorzienbaar was dat bij de brand iemand kwam te overlijden, aangezien in het pand waar de brand is gesticht een stomerij zat. Verdachte had er volgens de advocaat dan ook geen rekening mee hoeven te houden dat boven de stomerij iemand lag te slapen.




4.3


Het oordeel van de rechtbank


Verdachte heeft tijdens de zitting toegegeven dat hij de ten laste gelegde feiten – voor zover bewezen verklaard door de rechtbank – heeft gepleegd. De rechtbank zal daarom niet opschrijven wat er in de bewijsstukken staat, maar alleen opsommen welke bewijsstukken zij voor de bewezenverklaring gebruikt. De rechtbank verwijst met voetnoten naar de plaats waar de bewijsstukken in het dossier te vinden zijn.




Feit 1


- de verklaring van verdachte op de zitting;
- het NFI-rapport over het brandonderzoek van 22 november 2021;
- de verklaring van [getuige] op 12 april 2008;



Feit 2


- de verklaring van verdachte op de zitting;
- de aangifte van [slachtoffer 2] op 13 maart 2021;
- het proces-verbaal over de geluidsopnames van de bedreigingen.



Bewijsoverweging feit 1

De verdenking voor de brandstichting is ontstaan doordat verdachte na zijn aanhouding voor de bedreiging uit zichzelf verklaarde dat hij de brand had gesticht. In de kern heeft hij verklaard dat hij een stoel tegen de achterdeur van het pand heeft gezet en die stoel met tuinafval in brand heeft gestoken. Hij is op de binnenplaats van het pand gekomen door over de schutting te klimmen en zo is hij ook weer weggegaan. 
In 2008, na de brand, is door deskundigen geconcludeerd dat de brand moest zijn ontstaan door kortsluiting in de elektriciteitskast. Dat is een andere lezing dan verdachte heeft geschetst. De rechtbank zal daarom moeten onderzoeken of de verklaring van verdachte betrouwbaar is en of er voldoende steunbewijs voor zijn verklaring in het dossier te vinden is.



De rechtbank oordeelt allereerst dat de verklaring van verdachte betrouwbaar is. In zijn verklaringen tegen de politie en de rechtbank vertelt hij in de kern hetzelfde verhaal. Verdachte heeft bovendien nauwkeurig en gedetailleerd verklaard. Dat bepaalde punten uit het verhaal van verdachte niet worden verankerd in bewijsmateriaal uit de rest van het dossier maakt niet dat de rechtbank de hele verklaring van verdachte ongeloofwaardig vindt. Datzelfde geldt voor het feit dat bij verdachte een stoornis is vastgesteld waaruit blijkt dat hij de werkelijkheid niet altijd van fantasie weet te onderscheiden.



De rechtbank is van oordeel dat de verklaring van verdachte daarnaast voldoende wordt ondersteund door ander bewijsmateriaal in het dossier. Daarvoor is allereerst het rapport van het NFI van 22 november 2021 over het brandonderzoek van belang. Het NFI heeft in dat onderzoek de volgende twee hypothesen gebruikt:




de brand is buiten ontstaan aan de achterzijde bij de achterdeur;


de brand is binnen ontstaan in de wasserij op de begane grond in de schakelkast bij de broekenstoommachine.




Het NFI concludeert dat de bevindingen van het onderzoek waarschijnlijker zijn als de brand buiten ontstaan is dan als de brand binnen ontstaan is. De beschrijving van het sporenbeeld van de technische recherche in 2008, namelijk dat het sporenbeeld wees op een brand die in de schakelkast was begonnen, rechtvaardigt volgens het NFI niet de conclusie dat de brand in de schakelkast van de wasserij moet zijn begonnen. Die sporen kunnen namelijk ook het gevolg zijn van een brand die op een andere plaats aan de achterzijde van het pand is ontstaan. 



Tot slot vindt de rechtbank ook steun voor de verklaring van verdachte in de verklaring van getuige [getuige] . [getuige] heeft verklaard dat hij op 12 april 2008, omstreeks 1.30 uur, vuur en rook uit de achtertuin van het pand zag komen. Toen hij naar het pand liep zag hij dat er brand was aan de achterzijde van het pand. Hij zag dat de schutting aan de achterzijde al omver was gevallen door de brand. Aan de voorzijde van het pand zag hij geen vlammen of rook. 



De rechtbank concludeert dat de verklaring van verdachte betrouwbaar is en wordt ondersteund door andere bewijsmiddelen in het dossier. De rechtbank zal verdachte dan ook veroordelen voor de brandstichting.



Voor een veroordeling van brandstichting is vereist dat het gevaar van de brandstichting, in dit geval voor het leven van het slachtoffer, naar algemene ervaringsregels voorzienbaar was. De rechtbank is van oordeel dat daarvan sprake is, aangezien voorzienbaar is dat boven een bedrijfspand woningen gevestigd zijn. Uit de verklaring van verdachte dat de heer [slachtoffer 1] ‘soms wel en soms niet’ in het pand verbleef, leidt de rechtbank bovendien af dat verdachte wist dat [slachtoffer 1] in het pand zou kunnen verblijven.





5BEWEZENVERKLARING


De rechtbank acht wettig en overtuigend bewezen dat verdachte:


1. op 12 april 2008 te Mijdrecht opzettelijk brand heeft gesticht aan een pand (gelegen aan de [adres] ), immers heeft verdachte toen aldaar opzettelijk tegen de achterzijde van het pand gelegen aan de [adres] de vlam van een aansteker in aanraking gebracht met plastic en een stoel ten gevolge waarvan voornoemd pand is verbrand, terwijl daarvan gemeen gevaar voor voornoemd pand, de naastgelegen panden en voor de inboedel van dat pand en de naastgelegen panden te duchten was, en terwijl daarbij levensgevaar voor personen, namelijk [slachtoffer 1] , te duchten was, en het feit de dood van die [slachtoffer 1] ten gevolge heeft gehad; 

2. op tijdstippen in de periode van 12 maart 2021 tot en met 13 maart 2021 te Epse, [slachtoffer 2] heeft bedreigd met enig misdrijf tegen het leven gericht, door die [slachtoffer 2] dreigend de woorden toe te voegen: “ik vermoord je jongen echt. Ik heb niks te verliezen jij wel” en “Ik heb niemand te verliezen. Jij kan kiezen. Ik vreet je op jongen echt. Ik vermoord je”.


Verdachte wordt vrijgesproken van alles wat meer of anders ten laste is gelegd dan wat hierboven is bewezen. De rechtbank heeft taal- en spelfouten in de tenlastelegging verbeterd. Dat is niet nadelig voor verdachte.




6STRAFBAARHEID VAN DE FEITEN


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet de volgende strafbare feiten op: 




opzettelijk brand stichten, terwijl daarvan gemeen gevaar voor goederen en levensgevaar voor een ander te duchten is en het feit iemands dood ten gevolge heeft;


bedreiging met enig misdrijf tegen het leven gericht, meermaals gepleegd.





7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF EN MAATREGEL


8.1


De vordering van de officier van justitie

De officier vindt dat op de strafbare feiten die verdachte heeft gepleegd alleen gereageerd kan worden met een forse gevangenisstraf. Daarnaast vindt de officier van justitie dat verdachte behandeld moet worden.



De officier van justitie eist dat verdachte wordt veroordeeld tot een gevangenisstraf van zeven jaren en dat aan hem de TBS-maatregel met dwangverpleging wordt opgelegd.




8.2


Het standpunt van de verdediging

De advocaat vindt dat behandeling van verdachte op de voorgrond moet staan. Hij verzoekt de rechtbank om naast de TBS-maatregel met dwangverpleging slechts een korte gevangenisstraf op te leggen.




8.3


Het oordeel van de rechtbank

De rechtbank heeft bij het bepalen van een passende straf rekening gehouden met de ernst van de strafbare feiten, de omstandigheden waaronder verdachte die feiten heeft gepleegd en de persoonlijke omstandigheden van verdachte. De rechtbank heeft ook gekeken naar straffen die in vergelijkbare zaken worden opgelegd. 



De rechtbank legt aan verdachte de straf en maatregel op die door de officier van justitie zijn geëist. Hieronder legt de rechtbank uit hoe zij deze straf heeft bepaald. 



8.3.1


De ernst van de feiten en de omstandigheden waaronder de feiten zijn gepleegd

Verdachte heeft een brand gesticht bij een pand, waardoor dat pand is verbrand en de persoon die boven dat pand lag te slapen is overleden. Ook is de winkel naast het pand dat verdachte in brand heeft gestoken afgebrand. Daarnaast heeft verdachte zijn huisgenoot met ernstige bewoordingen bedreigd.



Met de brandstichting heeft verdachte de heer [slachtoffer 1] het meest fundamentele recht waarover de mens beschikt, het recht op leven, ontnomen. Door zo te handelen heeft verdachte er niet alleen blijk van gegeven dat hij er niet voor terug schrikt om andere mensen ernstig in gevaar te brengen, maar tevens dat hij geen enkel respect heeft voor andermans bezittingen. Het is immers een feit van algemene bekendheid dat een brand zich snel en onbeheerst kan ontwikkelen en dat alleen al de rookontwikkeling tot levensbedreigende situaties kan leiden en grote materiële schade en leed kan veroorzaken. De rechtbank vindt het verbijsterend dat verdachte bewust dit pand heeft uitgekozen om brand te stichten, juist omdat het een oud pand was met een strooien dak dat gemakkelijk brandt, en op die manier met mensenlevens heeft gespeeld en volstrekt onaanvaardbare risico’s heeft genomen. De rechtbank rekent dat verdachte sterk aan.



De brand heeft daarnaast veel materiële schade aangericht aan de winkel die naast het pand lag. De eigenaresse van die winkel heeft het bedrijf waar zij hard voor had gewerkt in vlammen op zien gaan. Van de gevolgen van de brand heeft zij nog altijd last, zoals de rechtbank met het voorlezen van haar slachtofferverklaring is gebleken.



De rechtbank rekent het verdachte tot slot zwaar aan dat hij lange tijd, namelijk 13 jaar lang, heeft gezwegen over het plegen van de brand. 



Vanuit het oogpunt van vergelding en generale preventie kan in een zaak als deze niet worden volstaan met de oplegging van een andere straf dan een langdurige onvoorwaardelijke gevangenisstraf. Bij het bepalen van de precieze hoogte daarvan neemt de rechtbank in aanmerking dat brandstichting met de dood tot gevolg tot één van de ernstigste misdrijven uit het Wetboek van Strafrecht behoort. Dat moet dan ook tot uitdrukking komen in de hoogte van de op te leggen straf.




8.3.2


De persoonlijke omstandigheden van verdachte


Strafblad

Uit het strafblad (de ‘justitiële documentatie’) van verdachte blijkt dat hij eerder door de strafrechter is veroordeeld, onder andere voor brandstichting en bedreiging. De veroordeling voor brandstichting heeft na het plegen van de brandstichting in deze zaak plaatsgevonden en de veroordeling voor bedreiging heeft meer dan vijf jaar voor het plegen van de bedreiging in deze zaak plaatsgevonden. Om die redenen hebben die veroordelingen geen invloed op het bepalen van de straf of maatregel.




Adviezen van de psychiater en psycholoog

Verdachte heeft in het Pieter Baan Centrum (hierna: PBC) gesprekken gevoerd met een psychiater, C.A.M. van der Meijs, en een psycholoog, I.W.J. ten Post. De psychiater en psycholoog hebben verdachte ook geobserveerd. Zij hebben een rapport over verdachte geschreven, dat op 26 november 2021 is uitgebracht.



Volgens de psychiater en psycholoog lijdt verdachte aan verschillende stoornissen. De psychiater en psycholoog diagnosticeren verdachte met een narcistische persoonlijkheidsstoornis. Daarnaast zien zij bij verdachte trekken van borderline, een histrionische persoonlijkheidsstoornis en een antisociale persoonlijkheidsstoornis. Tot slot lijdt verdachte volgens de psychiater en psycholoog ten minste aan een matige stoornis in gebruik van alcohol, stimulantia en hallucinogenen.



De psychiater en psycholoog denken niet dat verdachte aan een psychotische stoornis lijdt, alhoewel hij wel vertelde dat hij stemmen hoort. De psychiater en psycholoog stellen vast dat verdachte fantasie en werkelijkheid niet altijd kan scheiden, een fenomeen dat geduid kan worden als ‘pseudologia fantastica’, maar verklaren dat door de aanwezige persoonlijkheidsproblematiek en een roep om hulp.



De psychiater en psycholoog kunnen niet vaststellen of de stoornissen mede van invloed zijn geweest op het plegen van de brandstichting, omdat er volgens hen te weinig over de brandstichting bekend is. De psychiater en psycholoog stellen dat de persoonlijkheidsproblematiek van verdachte wel van invloed is geweest op het plegen van de bedreiging. Zij adviseren daarom de bedreiging in verminderde mate aan verdachte toe te rekenen. Dat betekent dat de psychiater en psycholoog vinden dat verdachte niet volledig verantwoordelijk kan worden gehouden voor het plegen van de bedreiging.



Vanwege de ernst en hoeveelheid van de stoornissen waaraan verdachte lijdt, houdt de rechtbank er ernstig rekening mee dat zijn persoonlijkheidsproblematiek ook van invloed is geweest op het plegen van de brandstichting. De rechtbank zal verdachte daarom ook voor het plegen van de brandstichting niet volledig verantwoordelijk houden. 



De psychiater en psycholoog constateren dat er veel risicofactoren en weinig beschermende factoren zijn. Verdachte heeft weinig meer te verliezen en stelt dat hij te gevaarlijk is om terug te keren naar de maatschappij. Hij voelt zich machteloos en schreeuwt als het ware om bescherming tegen zichzelf. De kans dat verdachte een ernstige fysiek agressieve daad zal stellen als hij zich niet serieus genomen voelt, vinden de psychiater en psycholoog realistisch.



Volgens de psycholoog en psychiater is een intensieve behandeling nodig om de kans op herhaling van strafbare feiten zo klein mogelijk te maken en de maatschappij te beschermen. Dat kan volgens de psychiater en psycholoog het beste plaatsvinden binnen het kader van een TBS-maatregel met dwangverpleging.




8.3.3


Gevangenisstraf

Zoals eerder opgemerkt past bij de feiten die verdachte heeft gepleegd alleen een vrijheidsbenemende straf van (zeer) lange duur. De rechtbank ziet in de persoon van verdachte en het advies van de psychiater en psycholoog wel enige aanleiding om de straf te verminderen. Alles afgewogen vindt de rechtbank, in navolging van de officier van justitie, een gevangenisstraf van zeven jaar passend en geboden. 



Tenuitvoerlegging van de gevangenisstraf zal volledig plaatsvinden binnen de penitentiaire inrichting, tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 van het Wetboek van Strafvordering.




8.3.4


TBS-maatregel?

De rechtbank vindt het daarnaast belangrijk dat verdachte wordt behandeld aan zijn stoornissen, zodat de kans op herhaling van strafbare feiten in de toekomst kleiner wordt en verdachte geholpen wordt. De rechtbank zal daarom nagaan of een TBS-maatregel kan worden opgelegd.



Om een TBS-maatregel op te kunnen leggen, moet zijn voldaan aan de verschillende voorwaarden die in artikel 37a van het Wetboek van Strafrecht worden genoemd.
Ten eerste moet verdachte een gebrekkige ontwikkeling of stoornis hebben. Zoals hierboven besproken, gaat de rechtbank ervan uit dat verdachte zowel tijdens de brandstichting als tijdens de bedreiging aan verschillende stoornissen leed. Aan de eerste voorwaarde is dus voldaan.
Ten tweede moet het maximum van de op te leggen gevangenisstraf voor de door verdachte gepleegde strafbare feiten hoger zijn dan vier jaar. Voor een brandstichting waarbij iemand is overleden kan maximaal een levenslange gevangenisstraf worden opgelegd. Aan de tweede voorwaarde is dus ook voldaan.
Ten derde moet de TBS-maatregel noodzakelijk zijn voor de bescherming van de veiligheid van andere personen of goederen. Uit het rapport van de psychiater en psycholoog blijkt dat de kans op herhaling van vergelijkbare strafbare feiten groot is als verdachte niet wordt behandeld. De rechtbank vindt daarom dat voor de veiligheid van personen moet worden gevreesd als verdachte onbehandeld weer terugkomt in de samenleving. 
Tot slot kan de rechtbank een TBS-maatregel pas opleggen als twee gedragsdeskundigen met een verschillende deskundigheid (of, zoals dat wordt genoemd, verschillende disciplines) een advies over verdachte hebben geschreven. Ook aan die laatste voorwaarde is voldaan.



Aan de verschillende voorwaarden om een TBS-maatregel op te kunnen leggen is dus voldaan. De ernst van de bij verdachte geconstateerde problemen en de ernst van de door hem gepleegde feiten rechtvaardigen naar het oordeel van de rechtbank ook de oplegging van de TBS-maatregel. De rechtbank zal die maatregel dan ook aan verdachte opleggen. Omdat sprake is van een misdrijf dat gericht is tegen de onaantastbaarheid van het lichaam, kan de TBS-maatregel langer dan vier jaar duren.






9BENADEELDE PARTIJ



        [benadeelde] heeft een verzoek tot schadevergoeding ingediend. [benadeelde] is de eigenaresse van de winkel die naast het pand waar brand is gesticht stond. Zij vordert een bedrag van € 1.000,- aan immateriële schade. Als onderbouwing van de schade heeft zij een brief van haar psycholoog overgelegd, waarin staat dat [benadeelde] is gediagnosticeerd met een posttraumatische stress-stoornis. De achtergrond daarvan is volgens de brief het feit dat in april 2008 haar winkel is afgebrand. Sindsdien is zij bang voor wat er fout kan gaan. [benadeelde] heeft zich op 5 november 2008 bij de psycholoog aangemeld.



9.1


Het standpunt van de officier van justitie

De officier van justitie vindt dat het verzoek moet worden toegewezen, te vermeerderen met de wettelijke rente en met oplegging van de schadevergoedingsmaatregel.




9.2


Het standpunt van de verdediging

De advocaat vindt dat onvoldoende onderbouwd is dat de psychische klachten die de benadeelde partij heeft (gehad) het gevolg zijn van de brandstichting. Volgens de advocaat moet de benadeelde partij daarom niet-ontvankelijk worden verklaard in de vordering. 




9.3


Het oordeel van de rechtbank

Op grond van artikel 6:106 lid 1 sub b Burgerlijk Wetboek komt immateriële schade (onder andere) voor vergoeding in aanmerking als sprake is van een aantasting in de persoon. Daarvan is in ieder geval sprake als een benadeelde partij geestelijk letsel heeft opgelopen. De rechtbank is van oordeel dat de benadeelde partij voldoende heeft onderbouwd dat zij geestelijk letsel heeft opgelopen als gevolg van de brandstichting. Naar het oordeel van de rechtbank is daarom, op grond van de stukken in het dossier en wat op de zitting met betrekking tot de vordering is gebleken, sprake van een aantasting in de persoon als gevolg van het bewezenverklaarde handelen van verdachte. 




          [benadeelde] heeft recht op een naar billijkheid vast te stellen schadevergoeding. De rechtbank vindt – mede gelet op bedragen die in andere zaken worden toegekend – het door [benadeelde] gevorderde bedrag van € 1.000,- billijk. De rechtbank zal de vordering tot vergoeding van immateriële schade dan ook tot dat bedrag toewijzen, te vermeerderen met de gevorderde wettelijke rente vanaf 12 april 2008 tot de dag van volledige betaling. 



Als extra waarborg voor betaling zal de rechtbank ten behoeve van [benadeelde] aan verdachte de verplichting opleggen tot betaling aan de Staat van het bedrag van € 1.000,-, te vermeerderen met de gevorderde wettelijke rente vanaf 12 april 2008 tot de dag van volledige betaling. Als door verdachte niet wordt betaald, zal deze verplichting worden aangevuld met 20 dagen gijzeling, waarbij toepassing van de gijzeling de betalingsverplichting niet opheft.



Als de overwegend in het ongelijk gestelde partij, zal de rechtbank verdachte veroordelen tot vergoeding van de door de benadeelde partij gemaakte proceskosten, tot op heden begroot op nihil. 





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 37a, 37b, 57, 63, 157 en 285 van het Wetboek van Strafrecht, zoals de artikelen luidden ten tijde van het bewezen verklaarde.




11BESLISSING


De rechtbank:




Bewezenverklaring


- verklaart het ten laste gelegde bewezen zoals hiervoor in rubriek 5 is vermeld;
- verklaart het meer of anders ten laste gelegde niet bewezen en spreekt verdachte daarvan vrij; 



Strafbaarheid


- verklaart het bewezen verklaarde strafbaar en kwalificeert dit zoals hiervoor in rubriek 6 is vermeld; 
- verklaart verdachte strafbaar; 



Oplegging straf en maatregel 


- veroordeelt verdachte tot een gevangenisstraf van zeven jaren; 
- bepaalt dat de tijd, door verdachte vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van de gevangenisstraf in mindering zal worden gebracht; 
- gelast dat verdachte ter beschikking wordt gesteld en beveelt dat hij van overheidswege wordt verpleegd; 



Benadeelde partij 




wijst de vordering van [benadeelde] toe tot een bedrag van € 1.000,-; 


veroordeelt verdachte tot betaling aan [benadeelde] van het toegewezen bedrag, vermeerderd met de wettelijke rente vanaf 12 april 2008 tot de dag van volledige betaling; 


veroordeelt verdachte ook in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil; 


legt verdachte de verplichting op ten behoeve van [benadeelde] aan de Staat € 1.000,- te betalen, vermeerderd met de wettelijke rente vanaf 12 april 2008 tot de dag van volledige betaling, bij niet betaling aan te vullen met 20 dagen gijzeling;


bepaalt dat verdachte van zijn verplichting tot het vergoeden van schade is bevrijd als hij op een van de hiervoor beschreven manieren de schade aan de benadeelde dan wel aan de Staat heeft vergoed.




Dit vonnis is gewezen door mr. A.J.P. Schotman, voorzitter, mrs. C.S.K. Fung Fen Chung en A. Bouteibi, rechters, in tegenwoordigheid van mr. F. Verkuijlen, griffier, en is uitgesproken op de openbare terechtzitting van 1 maart 2022.





Bijlage: de tenlastelegging




Aan verdachte wordt ten laste gelegd dat: 


1. hij, op of omstreeks 12 april 2008 te [woonplaats] , gemeente De Ronde Venen, in elk geval in Nederland, opzettelijk brand heeft gesticht in/aan twee, althans één woning(en)/ bedrijfspand(en) (gelegen aan de [adres] ), immers heeft verdachte toen aldaar opzettelijk tegen en/of in de nabijheid van de achterzijde van woning gelegen aan de [adres] de vlam van een aansteker, in elk geval open vuur, in aanraking gebracht met plastic en/of een stoel, althans met enige goederen, in elk geval opzettelijk (open) vuur in aanraking gebracht met brandbare stoffen, ten gevolge waarvan voornoemde panden geheel of gedeeltelijk zijn verbrand, althans brand is ontstaan, terwijl daarvan gemeen gevaar voor voornoemde woning(en)/bedrijfspand(en) en/of de naastgelegen panden en/of voor de inboedel van die woning(en)/bedrijfspanden en/of de naastgelegen panden te duchten was, en/of terwijl daarbij levensgevaar en/of gevaar voor zwaar lichamelijk letsel voor personen, (onder wie) [slachtoffer 1] en/of [benadeelde] en/of een of meer omwonende(n), te duchten was en het feit de dood van die [slachtoffer 1] ten gevolge heeft gehad; 

2. hij op een of meer tijdstippen in of omstreeks de periode van 12 maart 2021 tot en met 13 maart 2021 te Epse, gemeente Lochem, in elk geval in Nederland, [slachtoffer 2] heeft bedreigd met enig misdrijf tegen het leven gericht en/of met zware mishandeling, door die [slachtoffer 2] dreigend de woorden toe te voegen: “ik vermoord je jongen echt. Ik heb niks te verliezen jij wel” en/of “Ik heb niemand te verliezen. Jij kan kiezen. Ik vreet je op jongen echt. Ik vermoord je”, althans woorden van gelijke dreigende aard of strekking.



 Wanneer hierna wordt verwezen naar paginanummers zijn dit – tenzij anders aangegeven – pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal met onderzoekscode MD5R021017, gesloten op 16 november 2021, opgemaakt door politie Eenheid Midden-Nederland, doorgenummerd 1 tot en met 364. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Proces-verbaal van het onderzoek ter terechtzitting op 15 februari 2022.


 Een geschrift, te weten: een NFI-rapport van 22 november 2021, genummerd 2021.07.06.067, p. 11-16.


 Proces-verbaal van verhoor getuige, p. 108.


 Proces-verbaal van het onderzoek ter terechtzitting op 15 februari 2022.


 Proces-verbaal van aangifte, p. 25.


 Proces-verbaal van bevindingen, p. 27.

",Rechtbank Midden-Nederland,2022-03-01,2022-02-28,16.070622.21 (P),Uitspraak,,,Strafrecht,Eerste aanleg - meervoudig,"
Een man wordt veroordeeld voor het in brand steken van een stomerij in 2008, waarbij een persoon is overleden, en voor het bedreigen van zijn huisgenoot. Aan de man wordt een gevangenisstraf van zeven jaren en TBS met dwangverpleging opgelegd.
","

Rechtspraak.nl

","Een man wordt veroordeeld voor het in brand steken van een stomerij in 2008, waarbij een persoon is overleden, en voor het bedreigen van zijn huisgenoot. Aan de man wordt een gevangenisstraf van zeven jaren en TBS met dwangverpleging opgelegd."
7,ECLI:NL:RBOVE:2022:576,"

RECHTBANK OVERIJSSEL
Team Strafrecht 
Meervoudige kamer


Zittingsplaats Zwolle



Parketnummer: 08.298268.21 (P)
Datum vonnis: 1 maart 2022




Vonnis op tegenspraak in de zaak van de officier van justitie tegen:






          [verdachte] ,
geboren op [geboortedatum] 1992 in [geboorteplaats] ,
wonende aan [adres] .





1Het onderzoek op de terechtzitting


Dit vonnis is gewezen naar aanleiding van het onderzoek op de openbare terechtzitting van 15 februari 2022.



De rechtbank heeft kennis genomen van de vordering van de officier van justitie mr. A.C. Waterman en van wat door verdachte en zijn raadsvrouw mr. D.G. Hassink, advocaat in Zwolle, naar voren is gebracht.





2De tenlastelegging


De verdenking komt er, kort en zakelijk weergegeven, op neer dat verdachte: 

feit 1: met een ander een pistoolmitrailleur, een pump action geweer/shotgun en munitie voorhanden heeft gehad;

feit 2: een stiletto voorhanden heeft gehad en/of heeft gedragen;

feit 3: met een ander een geluiddemper van een vuurwapen voorhanden heeft gehad en/of heeft gedragen;



Voluit luidt de tenlastelegging aan verdachte, dat:


1 

hij op of omstreeks 1 november 2021, te Hattem, tezamen en in vereniging met een ander of 
anderen, althans alleen, 
een wapen van categorie II, onder 2 van de Wet wapens en munitie,
te weten een pistoolmitrailleur, merk Crvena Zastava, model 56, kaliber 9 mm x 19, zijnde een vuurwapen geschikt om automatisch te vuren en/of een wapen, te weten een pump action 
geweer/shotgun (Italian Commando, kal 12), zijnde een wapen van categorie III en/of munitie van categorie II en/of III, te weten 30, 9 mm patronen kort en/of 17 9 mm patronen lang en/of 12 hagelpatronen, voorhanden heeft gehad; 


2 

hij op of omstreeks 1 november 2021, te Hattem,
een wapen van categorie I, onder 1° van de Wet wapens en munitie, te weten
een stiletto, voorhanden heeft gehad en/of heeft gedragen; 


3 

hij op of omstreeks 1 november 2021, te Hattem, tezamen en in vereniging met een ander of 
anderen, althans alleen, een wapen, van categorie I, onder 3°, te weten een geluiddemper voor een vuurwapen, voorhanden heeft gehad en/of heeft gedragen. 





3De voorvragen


De rechtbank heeft vastgesteld dat de dagvaarding geldig is, dat zij bevoegd is tot kennisneming van deze zaak, dat de officier van justitie ontvankelijk is in de vervolging en dat er geen redenen zijn voor schorsing van de vervolging.





4De bewijsmotivering


4.1


Inleiding

Op 1 november 2021 wordt tijdens een observatie waargenomen dat drie mannen elkaar ontmoeten op de parkeerplaats van een supermarkt in Hattem. Dit zijn de verdachten [medeverdachte 1] , [verdachte] en [medeverdachte 2] . [medeverdachte 1] haalt uit de kofferbak van zijn auto een gitaartas en legt deze in de kofferbak van de auto van [verdachte] . Als even later de auto van [verdachte] door de politie wordt doorzocht worden in de gitaartas een pistoolmitrailleur, een pump action geweer/shotgun, munitie en een geluiddemper voor een vuurwapen aangetroffen. In de buideltas van verdachte wordt een stiletto aangetroffen.




4.2


Het standpunt van de officier van justitie

De officier van justitie acht alle feiten te bewijzen. Zij gaat er vanuit dat alle drie de verdachten wisten dat de als feit 1 ten laste gelegde wapens met munitie tijdelijk bij [verdachte] zouden worden ondergebracht. Volgens de officier van justitie wijst de overdracht op een parkeerplaats van een supermarkt erop dat dit zoveel mogelijk aan het oog van derden onttrokken moest blijven. Dat betekent dat hierover afspraken moeten zijn gemaakt. Dat verdachte geen navraag zou hebben gedaan naar de inhoud van de tas, terwijl verdachten onderling een nauwe connectie hebben, is volgens de officier van justitie hoogst ongeloofwaardig. Daarnaast heeft verdachte tijdens zijn aanhouding aan politiemedewerkers verteld dat er strafbare goederen in zijn auto lagen.




4.3


Het standpunt van de verdediging

De raadsman heeft betoogd dat verdachte van feit 1 en feit 3 moet worden vrijgesproken. Hij was zich er niet van bewust dat het om wapens ging, en heeft daarover ook geen feitelijke macht gehad. Verdachte ontkent dat hij heeft gezegd dat er strafbare goederen in de auto lagen. Wat betreft feit 2 heeft de raadsman geen bewijsverweer gevoerd.





4.4

Het oordeel van de rechtbank






Feit 1 

De rechtbank overweegt dat voor een veroordeling ter zake van het overdragen en voorhanden hebben van een wapen in de zin van artikel 26 Wet wapens en munitie (WWM) onder meer is vereist dat de verdachte zich bewust is geweest van de (waarschijnlijke) aanwezigheid van een wapen. Daarvan kan ook sprake zijn in een geval het niet anders kan dan dat de verdachte zulke bewustheid heeft gehad. 



Uit het dossier blijkt dat de gitaartas door [medeverdachte 1] in de kofferbak van de auto van verdachte werd gelegd (pagina 125). Vrijwel direct nadat verdachte de kofferbak had gesloten (pagina 32), werden zij staande gehouden. Zij bevonden zich op dat moment nog naast de auto. Uit het dossier blijkt niet dat verdachte de gitaartas heeft vastgehouden of in de gitaartas heeft gekeken. 



Verdachte heeft verklaard dat hij niet wist wat er in de tas zat. Hem was gevraagd of hij voor een dag of twee wat bij zich wilde houden. Hij bewaarde wel eens vaker een zak wiet, 3-MMC of illegaal vuurwerk voor een ander, ook voor [medeverdachte 1] . Hij ging er vanuit dat dat nu ook het geval zou zijn (pagina 153 en pagina 154). Dat sprake is van omstandigheden waardoor verdachte ermee rekening had moeten houden dat er in plaats van drugs of illegaal vuurwerk deze keer wapens en munitie – ook gezien de strafmaat veel ernstiger feiten – in de tas zouden zitten is niet gebleken. Op basis van het dossier kan worden vastgesteld dat verdachte de tas niet zelf heeft aangeraakt. Daarom kan niet worden gesteld dat hij had kunnen voelen dat het gezien het gewicht niet om drugs kon gaan. Ook blijkt uit het dossier niet dat verdachte in de gitaartas heeft gekeken, of op andere wijze wist dat er wapens en munitie in de gitaartas zaten. Verder zijn er in het dossier geen bewijsmiddelen of zelfs aanknopingspunten dat moet worden geconcludeerd dat in het verzoek om voor een dag of twee wat bij zich te houden een zó waarschijnlijke mogelijkheid besloten lag dat het deze keer om wapens en munitie zou gaan. Niet blijkt dat [medeverdachte 1] daarmee in verband kon worden gebracht of dat verdachte zich hiermee eerder heeft ingelaten.



Volgens het proces-verbaal van aanhouding (pagina 334 en 335) heeft verdachte tijdens zijn aanhouding onder andere verklaard dat er in zijn kofferbak ‘verboden middelen’ zaten. Uitgaande van de situatie dat verdachte dit zou hebben gezegd maakt dat het voorgaande niet anders, omdat dit (ook) past bij het scenario dat verdachte ervan uitging dat er drugs in de gitaartas zaten.



De rechtbank zal verdachte van het als feit 1 ten laste gelegde vrijspreken.




Feit 2

De rechtbank komt tot bewezenverklaring van het ten laste gelegde feit op grond van de volgende bewijsmiddelen, waarbij de rechtbank – omdat verdachte heeft bekend en door de verdediging geen vrijspraak is bepleit – conform artikel 359, derde lid, laatste volzin, Sv, zal volstaan met een opsomming van de bewijsmiddelen.



Die bewijsmiddelen zijn:

- de verklaring van verdachte tijdens de zitting van 15 februari 2022;
- het proces-verbaal van onderzoek wapen, pagina 286 en 287.



Feit 3

Als feit 3 wordt verdachte verweten dat hij een geluiddemper voor een vuurwapen voorhanden heeft gehad en/of heeft gedragen. Deze geluiddemper bevond zich in de gitaartas. Gelet op wat hiervoor bij feit 1 is overwogen zal de rechtbank verdachte ook van dit feit vrijspreken.




4.5


De bewezenverklaring

De rechtbank acht op grond van de opgegeven bewijsmiddelen, waarin zijn vervat de redengevende feiten en omstandigheden waarop de bewezenverklaring steunt, wettig en overtuigend bewezen dat verdachte het ten laste gelegde feit heeft begaan, met dien verstande dat:




2 


hij op 1 november 2021 te Hattem, een wapen van categorie I, onder 1° van de Wet wapens en munitie, te weten een stiletto, voorhanden heeft gehad en heeft gedragen; 




De rechtbank acht niet bewezen wat aan verdachte meer of anders is ten laste gelegd, zodat zij hem daarvan zal vrijspreken.






5De strafbaarheid van het bewezenverklaarde


Het bewezenverklaarde is strafbaar gesteld in artikel 13 en 55 van de Wet Wapens en Munitie (WWM). Er zijn geen feiten of omstandigheden aannemelijk geworden die de strafbaarheid van het feit uitsluiten. Het bewezenverklaarde levert op:




feit 2

het misdrijf: handelen in strijd met artikel 13 lid 1 van de WWM;





6De strafbaarheid van verdachte


Er zijn geen feiten of omstandigheden aannemelijk geworden die de strafbaarheid van verdachte uitsluiten. De rechtbank oordeelt daarom dat verdachte strafbaar is voor het bewezenverklaarde feit.





7De op te leggen straf of maatregel


7.1


De vordering van de officier van justitie

De officier van justitie heeft een gevangenisstraf van achttien maanden geëist.




7.2


Het standpunt van de verdediging

De raadsman heeft betoogd om verdachte bij een bewezenverklaring van feit 2 een geldboete op te leggen met aftrek van de tijd die hij in voorarrest heeft doorgebracht.




7.3


De gronden voor een straf of maatregel

Bij de strafoplegging houdt de rechtbank rekening met de aard en de ernst van het gepleegde feit, de omstandigheden waaronder dit is begaan en de persoon van verdachte zoals die uit het dossier en tijdens de behandeling ter terechtzitting naar voren zijn gekomen. De rechtbank acht daarbij in het bijzonder het volgende van belang. 



Verdachte is een aangetroffen terwijl hij een stiletto bij zich had. Van feit 1 en feit 3 wordt verdachte vrijgesproken, terwijl de officier van justitie er met haar strafeis vanuit is gegaan dat verdachte voor deze feiten zou worden veroordeeld. Daarom zal de rechtbank een lagere straf opleggen dan door de officier van justitie is geëist.



Bij het bepalen van de straf heeft de rechtbank acht geslagen op de oriëntatiepunten van het Landelijk Overleg Vakinhoud Strafrecht (LOVS). Daarin wordt voor het voorhanden hebben van een mes een geldboete van € 225,-- als oriëntatiepunt gegeven. Verdachte is twee keer eerder bestraft, in 2012 en 2017, maar niet voor soortgelijke feiten. Dit zal de rechtbank daarom niet meewegen bij het bepalen van de op te leggen straf. Alles afwegende ziet de rechtbank geen aanleiding af te wijken van de oriëntatiepunten en zal zij verdachte veroordelen tot een geldboete van € 225,--. De rechtbank ziet geen aanleiding om, gezien artikel 27 lid 3 van het Wetboek van Strafrecht (Sr), te bepalen dat de tijd die verdachte in voorarrest heeft doorgebracht daarop in mindering moet worden gebracht.






8De toegepaste wettelijke voorschriften


De hierna te nemen beslissing berust op de hiervoor genoemde wetsartikelen. Daarnaast berust deze beslissing op de artikelen 23 en 24c Sr. 





9De beslissing


De rechtbank:




vrijspraak


- verklaart niet bewezen dat verdachte het onder 1 en 3 ten laste gelegde heeft begaan en spreekt hem daarvan vrij;



bewezenverklaring


- verklaart bewezen dat verdachte het onder 2 ten laste gelegde heeft begaan, zoals hierboven omschreven;
- verklaart niet bewezen wat aan verdachte meer of anders is ten laste gelegd en spreekt hem daarvan vrij;



strafbaarheid feit


- verklaart het bewezen verklaarde strafbaar;
- verklaart dat het bewezen verklaarde het volgende strafbare feit oplevert:



feit 2

het misdrijf: handelen in strijd met artikel 13 lid 1 van de WWM;




strafbaarheid verdachte


- verklaart verdachte strafbaar voor het bewezen verklaarde;



straf


- veroordeelt de verdachte tot betaling van een geldboete van € 225,-- (zegge: tweehonderdvijfentwintig euro);
- beveelt dat bij niet volledige betaling en verhaal van de geldboete, vervangende hechtenis zal worden toegepast voor de duur van 4 (vier) dagen.



Dit vonnis is gewezen door mr. A. van Holten, voorzitter, mr. D.E. Schaap en mr. A.J. de Loor, rechters, in tegenwoordigheid van mr. J.P. Ponsteen, griffier, en is in het openbaar uitgesproken op 1 maart 2022.



Wanneer hierna wordt verwezen naar dossierpagina’s, zijn dit pagina’s uit het dossier van de politie eenheid Oost-Nederland met nummer PL0600-2021514647. Tenzij hieronder anders wordt vermeld, wordt steeds verwezen naar bladzijden van een in de wettelijke vorm, door daartoe bevoegde personen, opgemaakt proces-verbaal.


",Rechtbank Overijssel,2022-03-01,2022-03-01,08.298268.21 (P),Uitspraak,,,Strafrecht,Eerste aanleg - meervoudig,"
De rechtbank Overijssel veroordeelt een 29-jarige man tot het betalen van een geldboete van 225 euro voor verboden wapenbezit. De man werd aangetroffen, terwijl hij een stiletto bij zich had. Van feit 1 en feit 3 wordt hij vrijgesproken.
","

Rechtspraak.nl

","De rechtbank Overijssel veroordeelt een 29-jarige man tot het betalen van een geldboete van 225 euro voor verboden wapenbezit. De man werd aangetroffen, terwijl hij een stiletto bij zich had. Van feit 1 en feit 3 wordt hij vrijgesproken."
8,ECLI:NL:RBLIM:2022:1508,"

RECHTBANK LIMBURG


Zittingsplaats Maastricht



Strafrecht



Parketnummer: 03/702021-21



Tegenspraak




Uitspraak van 1 maart 2022 op het verzoek tot uitlevering van:





          [de opgeëiste persoon]
        ,
geboren te [geboortegegevens] 1968,
wonende te [adres] ,
hierna te noemen: de opgeëiste persoon.



De opgeëiste persoon wordt bijgestaan door mr. E.H.C.K. Reijans, advocaat, kantoorhoudende te Echt.






1Het verzoek tot uitlevering en de overgelegde stukken


1.1


Het verzoek tot uitlevering

Bij brief van 22 september 2021 heeft de Armeense ambassade aan het Ministerie van Buitenlandse Zaken van Nederland een gewaarmerkt verzoek van de Armeense staat doen toekomen, gedateerd 9 september 2021 en voorzien van een vertaling in het Engels, waarin de uitlevering wordt gevraagd van de opgeëiste persoon met als doel hem te kunnen vervolgen voor een strafbaar feit (hierna aangeduid met: het uitleveringsverzoek). 
Het uitleveringsverzoek is door het Ministerie van Buitenlandse Zaken onder de aandacht gebracht van het Ministerie van Justitie en Veiligheid, dat het op 14 oktober 2021 heeft verzonden aan het Internationaal Rechtshulp Centrum Limburg. Daarop heeft de officier van justitie op 6 december 2021 een vordering ingediend bij de rechtbank strekkend tot het in behandeling nemen van het uitleveringsverzoek ex artikel 23, eerste lid, van de Uitleveringswet (hierna aangeduid met: Uw).




1.2


De door de verzoekende staat overgelegde stukken

Ten behoeve van het uitleveringsverzoek heeft de verzoekende staat de volgende stukken overgelegd:



een authentiek afschrift van de beslissing tot het instellen van een strafzaak van 31 maart 2020;


een authentiek afschrift van het besluit tot het aanmerken als verdachte van [de opgeëiste persoon] van 1 april 2021;


een authentiek afschrift van de uitspraak van 1 april 2021 inhoudende het inwilligen van het verzoek om tegen [de opgeëiste persoon] hechtenis als maatregel toe te passen voor de duur van twee maanden, te berekenen vanaf de dag van aanhouding;


een authentiek afschrift van het besluit tot het uitvaardigen van een opsporingsbevel voor [de opgeëiste persoon] van 1 april 2021;


de vereiste tekst van de toepasselijke rechtsvoorschriften;


de vereiste stukken met betrekking tot de identiteit van de opgeëiste persoon en zijn nationaliteit.





1.3


De overige stukken

In het dossier zijn verder de volgende stukken opgenomen:

- de schriftelijke vordering van de officier van justitie te Limburg van 6 december 2021, strekkende tot het in behandeling nemen van het uitleveringsverzoek;
- een uittreksel uit de Justitiële Documentatie van 18 januari 2022, betreffende de opgeëiste persoon;
- het proces-verbaal van voorgeleiding en verhoor ex artikel 21 lid 2 Uitleveringswet d.d. 6 december 2021 en het bevel tot inverzekeringstelling/invrijheidstelling d.d. 22 november 2021, met een begeleidende email van de officier van justitie d.d. 6 december 2021.


Door de verdediging zijn voorafgaand aan de terechtzitting van 15 februari 2022 de volgende stukken overgelegd:

- de brief van de staatssecretaris van Justitie en Veiligheid van 27 maart 2020 met als onderwerp: “Veilige landen van herkomst – beoordeling Armenië” en de daarbij gevoegde bijlage;
- het rapport van 26 mei 2021 van de Raad van Europa, getiteld: 
“Report to the Armenian Government on the visit to Armenia carried out by the European Committee for the Prevention of Torture and Inhuman or Degrading Treatment or Punishment (CPT) from 2 to 12 December 2019”.



1.4


Het strafbare feit

Het uitleveringsverzoek heeft betrekking op internationale drugssmokkel op 11 maart 2020 vanuit de Republiek Armenië via Georgië met als voorziene eindbestemming de haven van Burgas in Bulgarije. De opgeëiste persoon wordt verdacht van het organiseren van en leiding hebben over de smokkel van een grote hoeveelheid heroïne, uitgevoerd door een groep mensen met voorafgaande afspraak, alsook het bewaren en vervoeren van de genoemde drugs met als doel om de drugs te verkopen.







2Het onderzoek ter zitting


2.1


De behandeling 

De rechtbank heeft het uitleveringsverzoek op 15 februari 2022 inhoudelijk behandeld op een openbare zitting. De officier van justitie, de opgeëiste persoon en zijn raadsman zijn gehoord en hebben hun standpunten kenbaar gemaakt.




2.2


De opvatting van de officier van justitie

De officier van justitie heeft zich op het standpunt gesteld dat de uitlevering toelaatbaar moet worden verklaard door de rechtbank. Aan alle vereisten daarvoor is voldaan.
Haar opvatting over de toelaatbaarheid van het uitleveringsverzoek is opgenomen in een schriftelijke samenvatting, die zij ter terechtzitting heeft overgelegd.




2.3


Het standpunt van de opgeëiste persoon

De raadsman heeft conform de op de terechtzitting overgelegde pleitnotities primair bepleit de uitlevering niet toelaatbaar te verklaren. Subsidiair heeft hij schorsing van het onderzoek ter terechtzitting bepleit teneinde nader onderzoek te laten doen en bepaalde garanties te verkrijgen voor de opgeëiste persoon omtrent een voldoende humane detentie alsmede een terugkeergarantie.
Ter onderbouwing van zijn primair respectievelijk subsidiair ingenomen standpunt heeft hij de volgende argumenten aangevoerd die zijn samen te vatten onder de noemer dreigende schending van mensenrechten.



De raadsman heeft aangevoerd dat er veel kritiek bestaat op de rechterlijke macht en het detentieregime in Armenië. Ter onderbouwing van dit punt heeft hij verwezen naar het hiervoor onder 1.3 genoemde rapport van de Raad van Europa. Er zijn onzekerheden ten aanzien van de onafhankelijkheid en onpartijdigheid van de rechterlijke macht, zo blijkt ook uit de eveneens onder 1.3 genoemde brief van de staatsecretaris van Veiligheid en Justitie. Daarin wordt ook gesteld dat Armenië niet kan worden aangemerkt al veilig land van herkomst voor zover het betreft personen die in strafrechtelijke detentie zijn geplaatst. Dit klemt te meer voor de opgeëiste persoon, nu deze naast de Nederlandse ook de Turkse nationaliteit heeft. Het is algemeen bekend dat Armenen jegens Turken een sterke haat koesteren vanwege de eerdere oorlog en meer specifiek de genocide. De raadsman stelt dat het daarmee aannemelijk is dat de opgeëiste persoon bij zijn uitlevering blootgesteld zal worden aan het risico van een flagrante inbreuk op hem in gevolge het EVRM toekomende rechten. Hierbij doelt de raadsman met name het recht op een eerlijk proces ex artikel 6 en het recht op een menselijke behandeling ex artikel 3.
Verder heeft de raadsman aangevoerd dat er nog geen terugkeergarantie is bedongen en dat er voorst aan mag worden getwijfeld hoe Armenië hiermee in geval van een Turk mee zal omgaan. Ten slotte dient de rechtbank bij de beoordeling van de toelaatbaarheid acht te slaan op de jarenlange worteling in Nederland van de opgeëiste persoon alsook zijn sterke economische banden vanwege zijn eigen bedrijf. 







3De beoordeling van de toelaatbaarheid van de verzochte uitlevering

3.1


De identiteit van de opgeëiste persoon

De opgeëiste persoon heeft ter zitting verklaard dat zijn personalia, zoals hierboven genoemd, juist zijn. 




3.2


Uitgangspunten voor de beoordeling

De Uw kent diverse gronden om een uitlevering te weigeren. In multilaterale en bilaterale verdragen zijn daarnaast veelal nog aanvullende gronden opgenomen. De opgeëiste persoon kan zich in de uitleveringsprocedure rechtstreeks beroepen op die bepalingen. 
In Nederland kent men echter een strikte scheiding tussen de bevoegdheden van de uitleveringsrechter enerzijds en de Minister van Justitie en Veiligheid anderzijds. 
Het is aan de uitleveringsrechter om te oordelen over de toelaatbaarheid van de uitlevering, terwijl de minister dient te beslissen of het verzoek wordt ingewilligd (waarbij hij overigens wel is gebonden aan het oordeel van de uitleveringsrechter tot ontoelaatbaarheid van de uitlevering).
Dit brengt met zich dat niet alle weigeringsgronden van de Uw en de verdragen beoordeeld kunnen worden door de uitleveringsrechter. De uitleveringsrechter is - voor zover dit niet reeds uit de Uw volgt - alleen bevoegd om over weigeringsgronden te oordelen, indien daarvoor geen beoordeling van de politieke situatie en rechtspleging in de verzoekende staat nodig is die toegang tot voor de rechter gesloten informatiebronnen vereist, er niet onderhandeld hoeft te worden over eventueel aanvullende garanties en er geen afwegingen moeten worden gemaakt waarbij beleidskeuzes een rol spelen. 
Het toetsingskader van de uitleveringsrechter is dus vele malen beperkter dan dat van de minister. De uitleveringsrechter kan de minister in een advies bij de uitspraak echter wel over alle aspecten adviseren.



De rechtbank zal vorenstaande als uitgangspunten nemen bij de beoordeling van het uitleveringsverzoek. 




3.3


Toepasselijke wetten en verdragen 

Op het verzoek zijn naast de Uw het Europees Verdrag betreffende Uitlevering (hierna aangeduide met: EUV) en het Tweede Aanvullende Protocol bij voormeld verdrag van toepassing.



3.4


De genoegzaamheid van de stukken

Het verzoek is schriftelijk gedaan en is langs diplomatieke weg toegezonden aan de minister. Het verzoek is conform artikel 18 Uw en artikel 12 EUV vergezeld van de onder 1.2 genoemde vereiste stukken. Uit de stukken volgt dat de opgeëiste persoon in Armenië wordt vervolgd vanwege het onder 1.4 vermelde strafbare feit. De stukken zijn derhalve genoegzaam.



3.5


De dubbele strafbaarheid en de strafbedreiging

Op grond van artikel 5, eerste lid, aanhef en onder a Uw kan uitlevering alleen worden toegestaan ter zake van een (vermoeden van het plegen van een) strafbaar feit, waarvoor, zowel naar het recht van de verzoekende staat als naar dat van Nederland, een vrijheidsstraf van een jaar of van langere duur kan worden opgelegd.
De opgeëiste persoon wordt door de verzoekende staat vervolgd voor handel in verdovende middelen (heroïne), strafbaar gesteld in het Armeense Wetboek van Strafrecht onder de artikelen 38-267.1 lid 4 punt 1 en artikel 266 lid 3 punt 2. Voor dit feit kan naar Armeens strafrecht een gevangenisstraf worden opgelegd tussen 7 en 15 jaren.
Naar Nederlands recht is dit feit strafbaar gesteld onder de artikelen 2 en 10 van de Opiumwet. Voor dit feit kan ook in Nederland een gevangenisstraf van meer dan een jaar worden opgelegd. De rechtbank stelt vast dat daarmee is voldaan aan het vereiste van de dubbele strafbaarheid en strafbedreiging.



3.6


Ne bis in idem?

Op grond van artikel 9, leden 2 en 3, EUV en artikel 9, lid 1, aanhef en onder a, b, c en d Uw wordt uitlevering van de opgeëiste persoon niet toegestaan voor een feit waarvoor de opgeëiste persoon in Nederland wordt vervolgd, dan wel al is vervolgd en hernieuwde vervolging naar Nederlands recht is uitgesloten.
Deze situatie doet zich niet voor. Het is niet aangevoerd door de opgeëiste persoon en/of zijn raadsman en ook overigens is dit niet gebleken.



3.7


Verjaring

Op grond van artikel 9, lid 1, aanhef en onder e Uw wordt uitlevering van de opgeëiste persoon niet toegestaan voor een feit dat naar Nederlands recht niet meer vervolgd kan worden, omdat het verjaard is. Artikel 10 EUV bepaalt dat uitlevering niet wordt toegestaan voor een feit dat is verjaard volgens het recht van de aangezochte of de verzoekende staat.
De rechtbank stelt vast dat deze bepalingen niet aan de uitlevering van de opgeëiste persoon in de weg staan, nu noch naar Nederlands recht noch naar Armeens recht sprake is van verjaring.



3.8


Vervolging wegens een politiek delict

Op grond van artikel 3 EUV en artikel 11 Uw wordt uitlevering niet toegestaan voor strafbare feiten van politieke aard, met inbegrip van daarmee samenhangende feiten.
Deze situatie doet zich niet voor. Het is door de opgeëiste persoon en/of zijn raadsman niet aangevoerd en ook anderszins is de rechtbank niet gebleken dat van een dergelijke situatie sprake zou zijn. De Armeense autoriteiten hebben daarbij de garantie gegeven dat het geen politiek delict betreft.



3.9


Kennelijke onschuld

Van uitlevering moet worden afgezien als de opgeëiste persoon onverwijld kan aantonen niet schuldig te zijn aan het feit waarvoor de uitlevering is gevraagd. Van kennelijke onschuld kan alleen sprake zijn als uit het verweer van de opgeëiste persoon - en de eventuele onderbouwing met stukken - volgt dat de opgeëiste persoon het feit waarvoor zijn uitlevering wordt gevraagd materieel niet kan hebben gepleegd.
De opgeëiste persoon heeft ter zitting wel gesteld onschuldig te zijn, maar uit hetgeen daartoe naar voren is gebracht kan niet afgeleid worden dat de opgeëiste persoon het feit waarvoor zijn uitlevering wordt gevraagd niet gepleegd zou kunnen hebben.



3.10


Dreigende schending van fundamentele mensenrechten

Door de raadsman is aangevoerd dat fundamentele rechten van de opgeëiste persoon geschonden zullen worden, als hij wordt uitgeleverd.
Uit artikel 10, eerste en tweede lid, van de Uw volgt dat de minister en niet de uitleveringsrechter moet beoordelen of aan de omstandigheid dat de opgeëiste persoon de Turkse nationaliteit heeft (naast de Nederlandse) gevolgen moeten worden verbonden en of zich het geval voordoet dat de gevolgen van de uitlevering voor de opgeëiste persoon van bijzondere hardheid zouden zijn.
Volgens bestendige jurisprudentie van de Hoge Raad (vlg. ECLI:NL:HR:2017:463) is het oordeel over dreigende schending van mensenrechten voorbehouden aan de minister. Op dit moment is er slechts sprake van strafvervolging en niet is gebleken dat fundamentele rechten van de opgeëiste persoon al in concreto geschonden zijn. De zorgen die de raadsman heeft verwoord liggen bij uitstek ter beoordeling aan de minister die uiteindelijk moet beslissen of de opgeëiste persoon daadwerkelijk uitgeleverd zal worden. Dat neemt niet weg dat de rechtbank een aantal zorgen van de raadsman deelt, maar dit leidt tot het uitbrengen van een advies en kan niet leiden tot het ontoelaatbaar verklaren van de verzochte uitlevering. 




3.11


Conclusie

Uit voorgaande vaststellingen en overwegingen volgt dat aan de vereisten voor het toelaatbaar verklaren van het uitleveringsverzoek is voldaan. Er is dus geen beletsel dat aan de toelaatbaarheid van de verzochte uitlevering in de weg staat en ook voor het overige zijn geen feiten of omstandigheden naar voren gebracht of ambtshalve door de rechtbank geconstateerd, die maken dat daar anders over moet worden gedacht. De rechtbank zal de uitlevering aan de verzoekende staat (Armenië) van de opgeëiste persoon ter strafvervolging toelaatbaar achten voor het feit zoals omschreven in het uitleveringsverzoek.







4Advies


Voor de rechtbank is er in reactie op de door de raadsman aangevoerde mensenrechtenaspecten aanleiding een advies (als bijlage bij deze uitspraak) uit te brengen ex artikel 30 Uw over het aan het uitleveringsverzoek te geven vervolg. 




5De uitleveringsdetentie


De opgeëiste persoon is op 22 november 2021 aangehouden op basis van een bevel ex artikel 21 van de Uw en vervolgens in verzekering gesteld. Aansluitend is hij onmiddellijk in vrijheid gesteld, nadat de opgeëiste persoon en zijn raadsman hebben aangegeven dat er geen gevaar bestaat dat hij zich aan zijn eventuele uitlevering zal onttrekken onder verwijzing naar zijn schorsing in de zaak met EABnummer 2020024921/parketnummer 13/751677-20, in behandeling bij het EAB parket te Amsterdam.



De rechtbank ziet geen reden om thans anders ter zake de vrijheid van de opgeëiste persoon te beslissen.





6De toepasselijke verdrags- en wetsartikelen


Ten aanzien van deze beslissing zijn de volgende verdrags- en wetsartikelen van toepassing:



de artikelen 1 tot en met 6, 10, 12 en 13 van het Europees Verdrag betreffende uitlevering van 13 december 1957;


artikel 2, 3 en 4 van het Tweede Aanvullende Protocol bij het Europees Uitleveringsverdrag van 17 maart 1978;


Verdrag van de Verenigde Naties tegen de Grensoverschrijdende Georganiseerde Misdaad;


de artikelen 2, 5, 18, 25, 26, 28 en 51a Uitleveringswet;


de artikelen 2 en 10 van de Opiumwet.






7De beslissing


De rechtbank:



- verklaart toelaatbaar de door de Republiek Armenië verzochte uitlevering van de opgeëiste persoon aan de Republiek Armenië ter fine van de vervolging ter zake van het feit zoals vermeld in de onder 1.2 vermelde door de Armeense autoriteiten overgelegde stukken.





Deze beslissing is gegeven door mr. D. Osmić, voorzitter, mr. M.B. Bax en 
mr. E.B.A. Ferwerda, rechters, in tegenwoordigheid van mr. R.E.J. Maas, griffier, en is uitgesproken ter openbare zitting van 1 maart 2022.



Mr. M.B. Bax is buiten staat deze beslissing te ondertekenen.







Bijlage





Advies aan de Minister van Justitie en Veiligheid ex artikel 30 van de Uitleveringswet 

De rechtbank Limburg heeft bij uitspraak van heden, 1 maart 2022, de uitlevering aan Armenië toelaatbaar verklaard van:





          [de opgeëiste persoon]
        ,
geboren te [geboortegegevens] 1968,
wonende te [adres] ,



hierna te noemen: de opgeëiste persoon.



Een gewaarmerkt afschrift van deze uitspraak wordt u hierbij gezonden. De rechtbank adviseert in uw overwegingen omtrent de beslissing of de uitlevering ook daadwerkelijk kan worden toegestaan het navolgende te betrekken.




Mensenrechtenschendingen

De rechtbank heeft kennis genomen van de brief van de staatssecretaris van Justitie en Veiligheid van 27 maart 2020 met als onderwerp: “Veilige landen van herkomst – beoordeling Armenië” en de daarbij gevoegde bijlage.
Hierin staat dat de situatie in Armenië sterk is verbeterd sinds de regeringswissel in mei 2018, maar dat deze verbeteringen nog niet op alle terreinen voelbaar zijn. Met name personen in strafrechtelijke detentie lijken nog kwetsbaar waar het de bescherming van grondrechten betreft. Tegen de opgeëiste persoon is reeds de maatregel van hechtenis bevolen, waardoor deze zorgen meegewogen moeten worden bij het oordeel over het al dan niet inwilligen van het uitleveringsverzoek. 
Een verder punt van zorg ziet de rechtbank in de zogenoemde “informal talks”, zoals beschreven in het rapport van 26 mei 2021 van de Raad van Europa, getiteld: 
“Report to the Armenian Government on the visit to Armenia carried out by the European Committee for the Prevention of Torture and Inhuman or Degrading Treatment or Punishment (CPT) from 2 to 12 December 2019”.
De Rechtbank adviseert de Minister om zich over (de actuele situatie met betrekking tot) deze praktijken nader te laten informeren en de verkregen informatie mee te wegen bij het oordeel over het al dan niet inwilligen van het verzoek.




Terugkeergarantie

In het uitleveringsverzoek heeft de rechtbank niet teruggezien of door de verzoekende staat gewaarborgd wordt dat de opgeëiste persoon, die de Nederlandse nationaliteit heeft, bij een veroordeling tot een onvoorwaardelijke vrijheidsstraf deze straf in Nederland zal mogen ondergaan, zoals bepaald in artikel 4, tweede lid, van de Uw. De rechtbank adviseert de Minister zich ervan te vergewissen dat deze waarborg wordt gegeven.




Dit advies is gegeven door:
door mr. D. Osmić, voorzitter, mr. M.B. Bax en mr. E.B.A. Ferwerda, rechters, in tegenwoordigheid van mr. R.E.J. Maas, griffier.



Mr. M.B. Bax is buiten staat dit advies te ondertekenen.





",Rechtbank Limburg,2022-03-01,2022-02-28,03/702021-21,Uitspraak,,,Strafrecht,Eerste aanleg - meervoudig,"

Vordering tot uitlevering aan de Republiek van Armenië toelaatbaar verklaard. Aan de formele vereisten voor het toelaatbaar verklaren van het verzoek is namelijk voldaan. 
Strikte scheiding tussen de bevoegdheden van de uitleveringsrechter en de minister. De uitleveringsrechter beslist over de toelaatbaarheid van het verzoek, de Minister beslist over de inwilliging van te verzoek. Toetsingskader van de uitleveringsrechter is daarmee beperkter dan dat van de Minister: de beoordeling van de door de verdediging aangehaalde dreigende schending van mensenrechten is voorbehouden aan de Minister.

","

Rechtspraak.nl

","Vordering tot uitlevering aan de Republiek van Armenië toelaatbaar verklaard. Aan de formele vereisten voor het toelaatbaar verklaren van het verzoek is namelijk voldaan. 
Strikte scheiding tussen de bevoegdheden van de uitleveringsrechter en de minister. De uitleveringsrechter beslist over de toelaatbaarheid van het verzoek, de Minister beslist over de inwilliging van te verzoek. Toetsingskade..."
9,ECLI:NL:RBDHA:2022:1283,,Rechtbank Den Haag,2022-03-01,2022-02-21,C/09/622619 / JE RK 21-3023,Uitspraak,,,Civiel recht; Personen- en familierecht,,,,No summary available
10,ECLI:NL:RBOVE:2022:577,"

RECHTBANK OVERIJSSEL
Team Strafrecht 
Meervoudige kamer


Zittingsplaats Zwolle



Parketnummer: 08.298232.21 (P)
Datum vonnis: 1 maart 2022




Vonnis op tegenspraak in de zaak van de officier van justitie tegen:






          [verdachte] ,
geboren op [geboortedatum] 1996 in [geboorteplaats] ,
wonende aan [adres] ,
nu verblijvende in de PI Arnhem.





1Het onderzoek op de terechtzitting


Dit vonnis is gewezen naar aanleiding van het onderzoek op de openbare terechtzitting van 15 februari 2022.



De rechtbank heeft kennis genomen van de vordering van de officier van justitie A.C. Waterman en van wat door verdachte en zijn raadsvrouw, mr. J.H. Rump, advocaat in Zwolle, naar voren is gebracht.





2De tenlastelegging


De verdenking komt er, kort en zakelijk weergegeven, op neer dat verdachte: 

feit 1: met een ander een pistoolmitrailleur, een pump action geweer/shotgun en munitie heeft overgedragen (primair) of voorhanden heeft gehad (subsidiair);

feit 2: met een ander een geluiddemper van een vuurwapen voorhanden heeft gehad en/of heeft gedragen;

feit 3: 98 cobra’s en 9 nitraten heeft opgeslagen en/of voorhanden heeft gehad.



Voluit luidt de tenlastelegging aan verdachte, dat:



1
hij op of omstreeks 1 november 2021, te Hattem, tezamen en in vereniging met een 
ander of anderen, althans alleen, 
een wapen van categorie II, onder 2 van de Wet wapens en munitie,
te weten een pistoolmitrailleur, merk Crvena Zastava, model 56, kaliber 9 mm x 19, 
zijnde een vuurwapen geschikt om automatisch te vuren en/of een wapen, te weten 
een pump action geweer/shotgun (Italian Commando, kal 12), zijnde een wapen 
van categorie III en/of munitie van categorie II en/of III, te weten 30, 9 mm 
patronen kort en/of 17, 9 mm patronen lang en/of 12 hagelpatronen, heeft 
overgedragen; 




subsidiair althans, indien het vorenstaande niet tot een veroordeling mocht of zou 
kunnen leiden:



hij op of omstreeks 1 november 2021, te Hattem, tezamen en in vereniging met een 
ander of anderen, althans alleen, een wapen van categorie II, onder 2 van de Wet 
wapens en munitie, te weten een pistoolmitrailleur, merk Crvena Zastava, model 56, 
kaliber 9 mm x 19, zijnde een vuurwapen geschikt om automatisch te vuren en/of 
een wapen, te weten een pump action geweer/shotgun (Italian Commando, kal 12), 
zijnde een wapen van categorie III en/of munitie van categorie II en/of III, te weten 
30, 9 mm patronen kort en/of 17 9 mm patronen lang en/of 12 hagelpatronen, 
voorhanden heeft gehad;



2
hij op of omstreeks 1 november 2021, te Hattem, tezamen en in vereniging met een 
ander of anderen, althans alleen, een wapen, van categorie I, onder 1° of 3°, te weten 
een geluiddemper voor een vuurwapen, voorhanden heeft gehad en/of heeft 
gedragen;



3
hij op of omstreeks 1 november 2021, te Zwolle, opzettelijk in een woning en/of een 
schuur bij die woning aan [adres] , in strijd met artikel 1.2.2 onder 1 van 
het Vuurwerkbesluit, professioneel vuurwerk, bestemd voor particulier gebruik, te 
weten 98 cobra's 6/flashbangers, categorie F4 en/of 9 
nitraten(bommen)/flashbangers, heeft opgeslagen en/of voorhanden heeft gehad;





3De voorvragen


De rechtbank heeft vastgesteld dat de dagvaarding geldig is, dat zij bevoegd is tot kennisneming van deze zaak, dat de officier van justitie ontvankelijk is in de vervolging en dat er geen redenen zijn voor schorsing van de vervolging.





4De bewijsmotivering


4.1


Inleiding

Op 1 november 2021 wordt tijdens een observatie waargenomen dat drie mannen elkaar ontmoeten op de parkeerplaats van een supermarkt in Hattem. Dit zijn de verdachten [verdachte] , [medeverdachte 1] en [medeverdachte 2] . [verdachte] haalt uit de kofferbak van zijn auto een gitaartas en legt deze in de kofferbak van de auto van [medeverdachte 1] . Als even later de auto van [medeverdachte 1] door de politie wordt doorzocht worden in de gitaartas een pistoolmitrailleur, een pump action geweer/shotgun, munitie en een geluiddemper voor een vuurwapen aangetroffen. Vervolgens vinden doorzoekingen plaats in de woningen van de verdachten. Bij verdachte wordt daarbij vuurwerk aangetroffen.




4.2


Het standpunt van de officier van justitie

De officier van justitie acht alle feiten te bewijzen. Zij gaat  er vanuit dat alle drie de verdachten wisten dat de als feit 1 ten laste gelegde wapens met munitie tijdelijk bij [medeverdachte 1] zouden worden ondergebracht. Volgens de officier van justitie wijst de overdracht op een parkeerplaats van een supermarkt erop dat dit zoveel mogelijk aan het oog van derden onttrokken moest blijven. Dat betekent dat hierover afspraken moeten zijn gemaakt. Dat verdachte geen navraag zou hebben gedaan naar de inhoud van de tas, terwijl verdachten onderling een nauwe connectie hebben, is volgens de officier van justitie hoogst ongeloofwaardig. Ook is hij niet onbekend met wapens. Daarnaast is er een WhatsApp-gesprek tussen verdachte en vermoedelijk [verdachte] over een gitaar, waarin verdachte te kennen geeft dat hij daar niet op kan passen. 




4.3


Het standpunt van de verdediging

De raadsvrouw heeft geen bewijsverweren gevoerd.




4.4

Het oordeel van de rechtbank




Feit 1 en feit 2

De rechtbank komt tot bewezenverklaring van de ten laste gelegde feiten op grond van de volgende bewijsmiddelen, waarbij de rechtbank – omdat verdachte heeft bekend en door de verdediging geen vrijspraak is bepleit – conform artikel 359, derde lid, laatste volzin, Sv, zal volstaan met een opsomming van de bewijsmiddelen.



Die bewijsmiddelen zijn:



de verklaring van verdachte tijdens de zitting van 15 februari 2022;


het ‘proces-verbaal forensisch onderzoek plaats delict’, pagina 85 tot en met 87 (inhoud van de gitaartas);


het ‘proces-verbaal onderzoek wapen’ (Crvena Zastava en de geluiddemper), pagina 94 en 95;


het ‘proces-verbaal onderzoek wapen’ (Italian Commando), pagina 101 en 102;


het ‘proces-verbaal onderzoek wapen’ (21 hagelpatronen), pagina 21;


het ‘proces-verbaal onderzoek wapen’ (30 korte 9mm patronen en 17 lange 9mm patronen), pagina 27 tot en met 34.




De rechtbank is van oordeel dat er onvoldoende bewijs is dat verdachte deze feiten in een nauwe en bewuste samenwerking met een of meer anderen heeft gepleegd. Zo is niet gebleken dat de medeverdachten wisten dat er wapens, munitie en een geluiddemper in de gitaartas zaten, of er rekening mee hadden moeten houden dat die waarschijnlijk in de tas zaten. Van dit onderdeel van de tenlastelegging zal verdachte daarom worden vrijgesproken.




Feit 3

De rechtbank komt tot bewezenverklaring van het ten laste gelegde feit op grond van de volgende bewijsmiddelen, waarbij de rechtbank – omdat verdachte heeft bekend en door de verdediging geen vrijspraak is bepleit – conform artikel 359, derde lid, laatste volzin, Sv, zal volstaan met een opsomming van de bewijsmiddelen.



Die bewijsmiddelen zijn:

- de verklaring van verdachte tijdens de zitting van 15 februari 2022;
- het proces-verbaal van onderzoek inbeslaggenomen vuurwerk met bijlagen, pagina 264 tot en met 276.   




4.5


De bewezenverklaring

De rechtbank acht op grond van de opgegeven bewijsmiddelen waarin zijn vervat de redengevende feiten en omstandigheden waarop de bewezenverklaring steunt wettig en overtuigend bewezen dat verdachte de ten laste gelegde feiten heeft begaan, met dien verstande dat:



1
hij op 1 november 2021 te Hattem een wapen van categorie II, onder 2 van de Wet wapens en munitie, te weten een pistoolmitrailleur, merk Crvena Zastava, model 56, kaliber 9 mm x 19, zijnde een vuurwapen geschikt om automatisch te vuren en een wapen, te weten een pump action geweer/shotgun (Italian Commando, kal 12), zijnde een wapen van categorie III, en munitie van categorie II en III, te weten 30, 9 mm patronen kort en 17, 9 mm patronen lang en 12 hagelpatronen, heeft overgedragen; 



2
hij op 1 november 2021 te Hattem, een wapen van categorie I, onder 3°, te weten een geluiddemper voor een vuurwapen, voorhanden heeft gehad en heeft gedragen;



3
hij op 1 november 2021 te Zwolle, opzettelijk, in een woning en/of een schuur bij die woning aan [adres] , in strijd met artikel 1.2.2 onder 1 van het Vuurwerkbesluit, professioneel vuurwerk, bestemd voor particulier gebruik, te weten 98 cobra's 6, categorie F4 en 9 nitraten heeft opgeslagen en voorhanden heeft gehad;



De rechtbank acht niet bewezen wat aan verdachte meer of anders is ten laste gelegd, zodat zij hem daarvan zal vrijspreken.



De in de tenlastelegging voorkomende taal- en/of schrijffouten zijn verbeterd in de bewezenverklaring. De verdachte is daardoor niet geschaad in de verdediging.






5De strafbaarheid van het bewezenverklaarde


Het bewezenverklaarde is strafbaar gesteld in de artikelen 13, 26 en 55 van de Wet Wapens en Munitie (WWM) en in artikel 9.2.2.1 van de Wet Milieubeheer gelezen in samenhang met artikel 1.2.2 lid 1 van het Vuurwerkbesluit en de artikelen 1a, 2 en 6 van de Wet economische delicten. Er zijn geen feiten of omstandigheden aannemelijk geworden die de strafbaarheid van de feiten uitsluiten. Het bewezenverklaarde levert op:




feit 1

het misdrijf: handelen in strijd met artikel 26 lid 1 van de WWM, meermalen gepleegd;




feit 2

het misdrijf: handelen in strijd met artikel 13 lid 1 van de WWM;




feit 3

het misdrijf: overtreding van een voorschrift, gesteld krachtens artikel 9.2.2.1 van de Wet milieubeheer, opzettelijk begaan.






6De strafbaarheid van verdachte


Er zijn geen feiten of omstandigheden aannemelijk geworden die de strafbaarheid van verdachte uitsluiten. De rechtbank oordeelt daarom dat verdachte strafbaar is voor de bewezenverklaarde feiten.





7De op te leggen straf of maatregel


7.1


De vordering van de officier van justitie

De officier van justitie heeft een gevangenisstraf van 25 maanden geëist.




7.2


Het standpunt van de verdediging

De raadsvrouw heeft bepleit verdachte een onvoorwaardelijke gevangenisstraf op te leggen gelijk aan de tijd die hij in voorarrest heeft doorgebracht, gecombineerd met een taakstraf. Ook heeft de raadsvrouw verzocht de voorlopige hechtenis van verdachte op te heffen.




7.3


De gronden voor een straf of maatregel

Bij de strafoplegging houdt de rechtbank rekening met de aard en de ernst van de gepleegde feiten, de omstandigheden waaronder deze zijn begaan en de persoon van verdachte zoals die uit het dossier en tijdens de behandeling ter terechtzitting naar voren zijn gekomen. De rechtbank acht daarbij in het bijzonder het volgende van belang. 



Verdachte heeft op de parkeerplaats van een supermarkt een pistoolmitrailleur, een pump action geweer/shotgun en munitie aan een ander overgedragen. Verdachte heeft verklaard dat iemand hem had gevraagd tijdelijk op een tas te passen, en pas later zag hij dat er wapens en munitie in de tas zaten. Toen het langer duurde dan hem was beloofd, wilde verdachte de tas bij iemand anders onderbrengen. De rechtbank overweegt dat het ongecontroleerde bezit van vuurwapens, en zeker dergelijke vuurwapens, een groot en onaanvaardbaar risico voor de veiligheid van anderen met zich mee brengt en een inbreuk maakt op de rechtsorde. Reeds vanwege de ernst van die feiten kan niet anders worden gereageerd dan met het opleggen van een forse onvoorwaardelijke gevangenisstraf. Van een onvoorwaardelijke gevangenisstraf gelijk aan het voorarrest, gecombineerd met een taakstraf, zoals door de raadsvrouw is bepleit, kan geen sprake zijn. Ook heeft verdachte 98 cobra’s en 9 nitraten opgeslagen en voorhanden gehad, naar zijn zeggen voor eigen gebruik. 



Bij het bepalen van de hoogte van de op te leggen gevangenisstraf heeft de rechtbank acht geslagen op de oriëntatiepunten van het Landelijk Overleg Vakinhoud Strafrecht (LOVS). Daarin wordt voor het overdragen van een vuurwapen van categorie II (zoals de pistoolmitrailleur) een onvoorwaardelijke gevangenisstraf van twaalf maanden (in een woning) tot vijftien maanden (in een openbare ruimte) als oriëntatiepunt gegeven. Voor het overdragen van een vuurwapen van categorie III (zoals het pump action geweer/shotgun) wordt als oriëntatiepunt een onvoorwaardelijke gevangenisstraf van vier maanden (in een woning) tot acht maanden (in een openbare ruimte) gegeven. Voor het overdragen van 50 tot 100 patronen wordt een geldboete van € 350,-- tot € 1000,-- als oriëntatiepunt gegeven en voor het voorhanden hebben/dragen van een geluiddemper een geldboete van € 450,--. De overdracht door verdachte vond plaats vanuit zijn auto direct naar een daarnaast geparkeerde auto op de parkeerplaats van een supermarkt. Niet blijkt of er op dat moment ook andere personen op de parkeerplaats waren. Daarnaast bevonden de wapens, munitie en geluiddemper zich in een afsloten gitaartas. 



Met betrekking tot het voorhanden hebben en opslaan van cobra’s en nitraten heeft de rechtbank er acht op geslagen dat voor het voorhanden hebben en/of opslaan van een dergelijke hoeveelheid knalvuurwerk straffen zijn opgelegd variërend van forse taakstraffen tot enkele maanden onvoorwaardelijke gevangenisstraf.



Het strafblad van verdachte zal de rechtbank ten nadele van verdachte meewegen bij het bepalen van de hoogte van de op te leggen gevangenisstraf. Uit het uittreksel van zijn justitiële documentatie van 31 december 2021 blijkt namelijk dat hij eerder is bestraft, ook één keer voor overtreding van de WWM. Dat was maar een paar maanden voor hij de feiten op de tenlastelegging heeft gepleegd. Daarnaast is verdachte op 5 augustus 2021 nog veroordeeld tot een (deels voorwaardelijke) taakstraf van 200 uren. Kennelijk hebben deze bestraffingen verdachte er niet van weerhouden om opnieuw strafbare feiten te plegen. Ook dat dient tot uitdrukking in de strafmaat te komen. 



De rechtbank heeft verder acht geslagen op het reclasseringsadvies van 29 november 2021. Daaruit blijkt dat verdachte zijn leven ogenschijnlijk op orde heeft. De reclassering adviseert een (deels) voorwaardelijke straf met bijzondere voorwaarden. De rechtbank is echter van oordeel dat van een (deels) voorwaardelijke geen sprake (meer) kan zijn, gezien de ernst van de feiten en de omstandigheid dat verdachte ondanks recente bestraffingen strafbare feiten blijft plegen. Volledigheidshalve merkt de rechtbank nog op dat de in de zaak met parketnummer 08-910032-20 opgelegde proeftijd vanwege artikel 6:1:18 lid 3 van het Wetboek van Strafvordering (Sv) is blijven doorlopen tijdens de detentie van verdachte. Die voorwaardelijke opgelegde 100 uren taakstraf blijven voor verdachte dus een stok achter de deur om na het einde van zijn detentie niet opnieuw strafbare feiten te plegen. 



Alles afwegende is de rechtbank van oordeel dat een geheel onvoorwaardelijke gevangenisstraf van achttien maanden passend en geboden is. Tenuitvoerlegging daarvan zal volledig plaatsvinden binnen de penitentiaire inrichting, tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 Sv. 



Wat betreft het verzoek van de raadsvrouw tot opheffing van de voorlopige hechtenis overweegt de rechtbank dat de gronden voor voorlopige hechtenis nog steeds aanwezig zijn. Daarbij komt dat nu sprake is van een veroordelend vonnis, waarbij verdachte wordt veroordeeld tot een aanzienlijk langere gevangenisstraf dan de tijd die hij in voorlopige hechtenis heeft doorgebracht. Het verzoek van de raadsvrouw wordt daarom afgewezen.




7.4


De inbeslaggenomen voorwerpen

Er rust nog beslag op de auto van verdachte (een Volkswagen Polo) en geld (€ 840,--) dat onder verdachte in beslag is genomen.



De officier van justitie heeft het standpunt ingenomen dat het geld moet worden teruggegeven aan verdachte. De waarde van de Volkswagen Polo wordt geschat op 
€ 3.400,--. Omdat het strafbare feit met deze auto is gepleegd, kan deze gezien de geringe waarde verbeurd worden verklaard.



De raadsvrouw heeft om teruggave van de auto en het geldbedrag gevraagd.




Met de raadsvrouw en de officier van justitie is de rechtbank van oordeel dat het in beslag genomen geld aan verdachte moet worden teruggegeven. Er is namelijk niet gebleken van enige relatie van dit geld met de gepleegde strafbare feiten, waardoor het geld niet vatbaar is voor verbeurdverklaring. 



Wat betreft de in beslag genomen auto van verdachte overweegt de rechtbank dat  verbeurdverklaring een bijkomende straf is. Bij de oplegging daarvan wordt beoogd de veroordeelde in zijn vermogen te treffen. Anders dan de officier van justitie is de rechtbank van oordeel dat € 3.400,-- geen geringe waarde is. Verder is de rechtbank van oordeel dat de ernst van het feit in beginsel tot uitdrukking dient te komen in de op te leggen hoofdstraf. In deze zaak heeft de rechtbank dit tot uitdrukking gebracht in de hoogte van de op te leggen gevangenisstraf. Door verbeurdverklaring van zijn auto zou verdachte dan ook onevenredig worden getroffen. Omdat het belang van strafvordering zich niet tegen teruggave verzet, zal de rechtbank teruggave van de Volkswagen Polo aan de verdachte gelasten. 






8De toegepaste wettelijke voorschriften


De hierna te nemen beslissing berust op de hiervoor genoemde wetsartikelen. Daarnaast berust deze beslissing op artikel 57 Sr.





9De beslissing


De rechtbank:




bewezenverklaring


- verklaart bewezen dat verdachte het onder 1, 2 en 3 ten laste gelegde heeft begaan, zoals hierboven omschreven;
- verklaart niet bewezen wat aan verdachte meer of anders is ten laste gelegd en spreekt hem daarvan vrij;



strafbaarheid feiten


- verklaart het bewezen verklaarde strafbaar;
- verklaart dat het bewezen verklaarde de volgende strafbare feiten oplevert:



feit 1

het misdrijf: handelen in strijd met artikel 26 lid 1 van de WWM, meermalen gepleegd;




feit 2

het misdrijf: handelen in strijd met artikel 13 lid 1 van de WWM;




feit 3

het misdrijf: overtreding van een voorschrift, gesteld krachtens artikel 9.2.2.1 van de Wet milieubeheer, opzettelijk begaan.




strafbaarheid verdachte


- verklaart verdachte strafbaar voor het bewezen verklaarde;




straf


- veroordeelt verdachte tot een gevangenisstraf voor de duur van 18 (achttien) maanden;
- bepaalt dat de tijd die de verdachte voor de tenuitvoerlegging van deze uitspraak in verzekering en voorlopige hechtenis heeft doorgebracht, bij de uitvoering van de gevangenisstraf geheel in mindering zal worden gebracht;



de in beslag genomen voorwerpen


- gelast de teruggave aan verdachte van het op de beslaglijst vermelde geld (te weten € 840,--) en de Volkswagen Polo personenauto (kenteken [kenteken] ).



Dit vonnis is gewezen door mr. A. van Holten, voorzitter, mr. D.E. Schaap en mr. A.J. de Loor, rechters, in tegenwoordigheid van mr. J.P. Ponsteen, griffier, en is in het openbaar uitgesproken op 1 maart 2022.


",Rechtbank Overijssel,2022-03-01,2022-03-01,08.298232.21 (P),Uitspraak,,,Strafrecht,Eerste aanleg - meervoudig,"
Een 25-jarige man droeg op een parkeerplaats van een supermarkt een pistoolmitrailleur, een pump action geweer/shotgun en munitie aan een ander over. Ook had hij 98 cobra’s en 9 nitraten opgeslagen en in zijn bezit, naar zijn zeggen voor eigen gebruik. De rechtbank Overijssel veroordeelt de man tot een gevangenisstraf van 18 maanden.
","

Rechtspraak.nl

","Een 25-jarige man droeg op een parkeerplaats van een supermarkt een pistoolmitrailleur, een pump action geweer/shotgun en munitie aan een ander over. Ook had hij 98 cobra’s en 9 nitraten opgeslagen en in zijn bezit, naar zijn zeggen voor eigen gebruik. De rechtbank Overijssel veroordeelt de man tot een gevangenisstraf van 18 maanden."
11,ECLI:NL:RBOVE:2022:575,"

RECHTBANK OVERIJSSEL
Team Strafrecht 
Meervoudige kamer


Zittingsplaats Zwolle



Parketnummer: 08.298276.21 (P)
Datum vonnis: 1 maart 2022




Vonnis op tegenspraak in de zaak van de officier van justitie tegen:






          [verdachte] ,
geboren op [geboortedatum] 1997 in [geboorteplaats] ,
wonende aan [adres] .





1Het onderzoek op de terechtzitting


Dit vonnis is gewezen naar aanleiding van het onderzoek op de openbare terechtzitting van 15 februari 2022.



De rechtbank heeft kennis genomen van de vordering van de officier van justitie mr. A.C. Waterman en van wat door verdachte en zijn raadsvrouw, mr. M. Mulderij-Anker, advocaat in Zwolle, naar voren is gebracht.





2De tenlastelegging


De verdenking komt er, kort en zakelijk weergegeven, op neer dat verdachte: 

feit 1: met een ander een pistoolmitrailleur, een pump action geweer/shotgun en munitie heeft overgedragen (primair) of voorhanden heeft gehad (subsidiair);

feit 2: met een ander een geluiddemper van een vuurwapen voorhanden heeft gehad en/of heeft gedragen;

feit 3: 144 cobra’s heeft opgeslagen en/of voorhanden heeft gehad;

feit 4: 96,68 gram MDMA opzettelijk aanwezig heeft gehad;

feit 5: een pistool en munitie voorhanden heeft gehad;

feit 6: 370 gram hennep voorhanden heeft gehad.



Voluit luidt de tenlastelegging aan verdachte, dat:



1
hij op of omstreeks 1 november 2021, te Hattem, tezamen en in vereniging met een 
ander of anderen, althans alleen, 
een wapen van categorie II, onder 2 van de Wet wapens en munitie,
te weten een pistoolmitrailleur, merk Crvena Zastava, model 56, kaliber 9 mm x 19, 
zijnde een vuurwapen geschikt om automatisch te vuren en/of een wapen, te weten 
een pump action geweer/shotgun (Italian Commando, kal 12), zijnde een wapen 
van categorie III en/of munitie van categorie II en/of III, te weten 30, 9 mm 
patronen kort en/of 17, 9 mm patronen lang en/of 12 hagelpatronen, heeft 
overgedragen; 



subsidiair althans, indien het vorenstaande niet tot een veroordeling mocht of zou 
kunnen leiden:



hij op of omstreeks 1 november 2021, te Hattem, tezamen en in vereniging met een 
ander of anderen, althans alleen, een wapen van categorie II, onder 2 van de Wet 
wapens en munitie, te weten een pistoolmitrailleur, merk Crvena Zastava, model 56, 
kaliber 9 mm x 19, zijnde een vuurwapen geschikt om automatisch te vuren en/of 
een wapen, te weten een pump action geweer/shotgun (Italian Commando, kal 12), 
zijnde een wapen van categorie III en/of munitie van categorie II en/of III, te weten 
30, 9 mm patronen kort en/of 17 9 mm patronen lang en/of 12 hagelpatronen, 
voorhanden heeft gehad;



2
hij op of omstreeks 1 november 2021, te Hattem, tezamen en in vereniging met een 
ander of anderen, althans alleen, een wapen, van categorie I, onder 3°, te weten een 
geluiddemper voor een vuurwapen, voorhanden heeft gehad en/of heeft gedragen;



3
hij op of omstreeks 1 november 2021, te Hattem, in een woning aan [adres] 
 , opzettelijk in strijd met artikel 1.2.2 onder 1 van het Vuurwerkbesluit, 
professioneel vuurwerk, bestemd voor particulier gebruik, te weten 144, althans een 
aantal cobra's, heeft opgeslagen en/of voorhanden heeft gehad;



4
hij op of omstreeks 1 november 2021, te Hattem,
opzettelijk aanwezig heeft gehad ongeveer 96,68 gram, in elk geval een hoeveelheid 
van een materiaal bevattende MDMA, zijnde MDMA
een middel vermeld in de bij de Opiumwet behorende lijst I,
dan wel aangewezen krachtens het vijfde lid van artikel 3a van die wet;



5
hij op of omstreeks 1 november 2021, te Hattem,
een wapen van categorie III, onder 1 van de Wet wapens en munitie, te
weten een (semi-automatisch) pistool, HS model, XDM-9 compact 3.8, kal. 9mm x 
19 mm, zijnde een vuurwapen in de vorm van een geweer, revolver en/of pistool 
en/of munitie van categorie III, te weten 49, althans een aantal kogels/patronen 
(S&B, 9 mm x 19), voorhanden heeft gehad;



6
hij op of omstreeks 1 november 2021, te Hattem,
opzettelijk aanwezig heeft gehad (in totaal) ongeveer 370 gram, in elk geval een 
hoeveelheid van meer dan 30 gram hennep, zijnde hennep
een middel als bedoeld in de bij de Opiumwet behorende lijst II, dan wel 
aangewezen krachtens het vijfde lid van artikel 3a van die wet;






3De voorvragen


De rechtbank heeft vastgesteld dat de dagvaarding geldig is, dat zij bevoegd is tot kennisneming van deze zaak, dat de officier van justitie ontvankelijk is in de vervolging en dat er geen redenen zijn voor schorsing van de vervolging.





4De bewijsmotivering


4.1


Inleiding

Op 1 november 2021 wordt tijdens een observatie waargenomen dat drie mannen elkaar ontmoeten op de parkeerplaats van een supermarkt in Hattem. Dit zijn de verdachten [medeverdachte 1] , [medeverdachte 2] en [verdachte] . [medeverdachte 1] haalt uit de kofferbak van zijn auto een gitaartas en legt deze in de kofferbak van de auto van [medeverdachte 2] . Als even later de auto van [medeverdachte 2] door de politie wordt doorzocht worden in de gitaartas een pistoolmitrailleur, een pump action geweer/shotgun, munitie en geluiddemper voor een vuurwapen aangetroffen. Vervolgens vinden doorzoekingen plaats in de woningen van de verdachten. Bij verdachte wordt daarbij vuurwerk, MDMA, een pistool en hennep aangetroffen.




4.2


Het standpunt van de officier van justitie

De officier van justitie acht alle feiten te bewijzen. Zij gaat  er vanuit dat alle drie de verdachten wisten dat de als feit 1 ten laste gelegde wapens met munitie tijdelijk bij [medeverdachte 2] zouden worden ondergebracht. Volgens de officier van justitie wijst de overdracht op een parkeerplaats van een supermarkt erop dat dit zoveel mogelijk aan het oog van derden onttrokken moest blijven. Dat betekent dat hierover afspraken moeten zijn gemaakt. Dat verdachte geen navraag zou hebben gedaan naar de inhoud van de tas, terwijl zij onderling een nauwe connectie hebben, is volgens de officier van justitie hoogst ongeloofwaardig. Ook is hij niet onbekend met wapens. Daarnaast is er een WhatsApp-gesprek tussen verdachte en vermoedelijk [medeverdachte 1] over een gitaar, waarin verdachte te kennen geeft dat hij daar niet op kan passen. 




4.3


Het standpunt van de verdediging

De raadsvrouw heeft betoogd dat verdachte van feit 1 en feit 2 moet worden vrijgesproken, vanwege het ontbreken van bewustzijn ten aanzien van de tas en de inhoud ervan en op het ontbreken van beschikkingsmacht over die voorwerpen. Voor de andere feiten heeft de raadsvrouw geen bewijsverweren gevoerd.




4.4

Het oordeel van de rechtbank





Feit 1 

De rechtbank overweegt dat voor een veroordeling ter zake van het overdragen en voorhanden hebben van een wapen in de zin van artikel 26 Wet wapens en munitie (WWM) onder meer is vereist dat de verdachte zich bewust is geweest van de (waarschijnlijke) aanwezigheid van een wapen. Daarvan kan ook sprake zijn in een geval het niet anders kan dan dat de verdachte zulke bewustheid heeft gehad. 



Uit het dossier blijken de volgende omstandigheden. De gitaartas lag in de kofferbak van de Volkswagen Polo van [medeverdachte 1] . Kort nadat verdachte als passagier bij [medeverdachte 1] in de auto had plaatsgenomen, parkeerde [medeverdachte 2] zijn auto naast hen. Toen vond de overdracht plaats. Verdachte heeft verklaard dat hij de gitaartas pas heeft gezien toen [medeverdachte 1] deze vanuit de kofferbak van de auto van [medeverdachte 1] in de kofferbak van de auto van [medeverdachte 2] heeft gelegd (pagina 125). Dat komt overeen met hetgeen tijdens de observatie is waargenomen (pagina 34): ‘Ik zag dat de bestuurder van de Volkswagen Polo de kofferbak van zijn auto open deed. Ik zag dat de 3 mannen kort in de kofferbak keken. Ik zag dat [medeverdachte 2] bij de Volkswagen Polo weg stapte en de kofferbak van zijn auto opende. Ik zag dat de bestuurder van de Volkswagen Polo een grote zwarte tas uit zijn kofferbak pakte. Ik zag dat de bestuurder van de Volkswagen Polo deze tas in de kofferbak van de auto van [medeverdachte 2] plaatste’. Na de overdracht werd de achterklep door [medeverdachte 2] gesloten (pagina 32). 



Niet kan worden vastgesteld dat verdachte wist dat er in de gitaartas wapens en munitie zaten. Dit blijkt bijvoorbeeld niet uit het WhatsApp-gesprek dat verdachte over ‘de gitaar’ heeft gevoerd (pagina 71 tot en met 76). In dat gesprek geeft verdachte te kennen geeft dat hij daar ‘beter van niet’ een dag op kan letten. Tijdens de zitting heeft verdachte daarover verklaard dat hij niet wist wat er precies in de tas zat, maar dat hij wel een onderbuikgevoel had dat dat niet goed was. Dat sprake is van omstandigheden waardoor verdachte ermee rekening had moeten houden dat er waarschijnlijk wapens en munitie in de tas zouden zitten is ook niet gebleken. Uit het dossier blijkt bijvoorbeeld niet dat [medeverdachte 1] of [medeverdachte 2] in verband met vuurwapens konden worden gebracht. 



Daarom zal de rechtbank verdachte van het als feit 1 primair en subsidiair ten laste gelegde vrijspreken.




Feit 2

Als feit 2 wordt verdachte verweten dat hij een geluiddemper voor een vuurwapen voorhanden heeft gehad en/of heeft gedragen. Deze geluiddemper bevond zich in de gitaartas. Gelet op wat hiervoor bij feit 1 is overwogen zal de rechtbank verdachte ook van dit feit vrijspreken.




Feit 3

De rechtbank komt tot bewezenverklaring van het ten laste gelegde feit op grond van de volgende bewijsmiddelen, waarbij de rechtbank – omdat verdachte heeft bekend en door de verdediging geen vrijspraak is bepleit – conform artikel 359, derde lid, laatste volzin, Sv, zal volstaan met een opsomming van de bewijsmiddelen.



Die bewijsmiddelen zijn:

- de verklaring van verdachte tijdens de zitting van 15 februari 2022;
- het proces-verbaal van onderzoek inbeslaggenomen vuurwerk (geregistreerd onder PL0600 BVH 2021512270), pagina 12 tot en met 20 van aan aanvulling op het hier genoemde proces-verbaal (in het digitale dossier genaamd: ‘Aanvullend PV’).




Feit 4

De rechtbank komt tot bewezenverklaring van het ten laste gelegde feit op grond van de volgende bewijsmiddelen, waarbij de rechtbank – omdat verdachte heeft bekend en door de verdediging geen vrijspraak is bepleit – conform artikel 359, derde lid, laatste volzin, Sv, zal volstaan met een opsomming van de bewijsmiddelen.



Die bewijsmiddelen zijn:

- de verklaring van verdachte tijdens de zitting van 15 februari 2022;
- het rapport van het NFI van 3 november 2021, pagina 256.



Feit 5

De rechtbank komt tot bewezenverklaring van het ten laste gelegde feit op grond van de volgende bewijsmiddelen, waarbij de rechtbank – omdat verdachte heeft bekend en door de verdediging geen vrijspraak is bepleit – conform artikel 359, derde lid, laatste volzin, Sv, zal volstaan met een opsomming van de bewijsmiddelen.



Die bewijsmiddelen zijn:

- de verklaring van verdachte tijdens de zitting van 15 februari 2022;
- het proces-verbaal onderzoek wapen, pagina 106 en 107.



Feit 6

De rechtbank komt tot bewezenverklaring van het ten laste gelegde feit op grond van de volgende bewijsmiddelen, waarbij de rechtbank – omdat verdachte heeft bekend en door de verdediging geen vrijspraak is bepleit – conform artikel 359, derde lid, laatste volzin, Sv, zal volstaan met een opsomming van de bewijsmiddelen.



Die bewijsmiddelen zijn:

- de verklaring van verdachte tijdens de zitting van 15 februari 2022;
- het proces-verbaal van bevindingen, pagina 257.



4.5

De bewezenverklaring



De rechtbank acht op grond van de opgegeven bewijsmiddelen waarin zijn vervat de redengevende feiten en omstandigheden waarop de bewezenverklaring steunt wettig en overtuigend bewezen dat verdachte de ten laste gelegde feiten heeft begaan, met dien verstande dat:




3


hij op 1 november 2021 te Hattem, in een woning aan [adres] , opzettelijk in strijd met artikel 1.2.2 onder 1 van het Vuurwerkbesluit, professioneel vuurwerk, bestemd voor particulier gebruik, te weten 144 cobra's, heeft opgeslagen en voorhanden heeft gehad;





4


hij op 1 november 2021 te Hattem, opzettelijk aanwezig heeft gehad 96,68 gram MDMA, zijnde een middel vermeld in de bij de Opiumwet behorende lijst I;





5


hij op 1 november 2021 te Hattem, een wapen van categorie III, onder 1 van de Wet wapens en munitie, te weten een semi-automatisch pistool, HS model, XDM-9 compact 3.8, kal. 9mm x 19 mm, en munitie van categorie III, te weten 49 patronen (S&B, 9 mm x 19), voorhanden heeft gehad;





6


hij op 1 november 2021 te Hattem, opzettelijk aanwezig heeft gehad 370 gram hennep, zijnde 


een middel als bedoeld in de bij de Opiumwet behorende lijst II.




De rechtbank acht niet bewezen wat aan verdachte meer of anders is ten laste gelegd, zodat zij hem daarvan zal vrijspreken.






5De strafbaarheid van het bewezenverklaarde


Het bewezenverklaarde is strafbaar gesteld in de artikelen 2, 3, 10 en 11 van de Opiumwet, in de artikelen 26 en 55 WWM en in artikel 9.2.2.1 van de Wet Milieubeheer gelezen in samenhang met artikel 1.2.2 lid 1 van het Vuurwerkbesluit en de artikelen 1a, 2 en 6 van de Wet economische delicten. Er zijn geen feiten of omstandigheden aannemelijk geworden die de strafbaarheid van de feiten uitsluiten. Het bewezenverklaarde levert op:




feit 3

het misdrijf: overtreding van een voorschrift, gesteld krachtens artikel 9.2.2.1 van de Wet milieubeheer, opzettelijk begaan;




feit 4

het misdrijf: handelen in strijd met het in artikel 2 onder C van de Opiumwet gegeven verbod;




feit 5

het misdrijf: handelen in strijd met artikel 26 lid 1 van de WWM, meermalen gepleegd;




feit 6

het misdrijf: handelen in strijd met het in artikel 3 onder C van de Opiumwet gegeven verbod.





6De strafbaarheid van verdachte


Er zijn geen feiten of omstandigheden aannemelijk geworden die de strafbaarheid van verdachte uitsluiten. De rechtbank oordeelt daarom dat verdachte strafbaar is voor de bewezenverklaarde feiten.





7De op te leggen straf of maatregel


7.1


De vordering van de officier van justitie

De officier van justitie heeft een gevangenisstraf van 30 maanden geëist.




7.2


Het standpunt van de verdediging

De raadsvrouw heeft betoogd dat een nieuwe detentie niet opportuun is en heeft gevraagd het reclasseringsadvies te volgen en verdachte een taakstraf op te leggen, al dan niet gecombineerd met een voorwaardelijke gevangenisstraf.





7.3


De gronden voor een straf of maatregel

Bij de strafoplegging houdt de rechtbank rekening met de aard en de ernst van de gepleegde feiten, de omstandigheden waaronder deze zijn begaan en de persoon van verdachte zoals die uit het dossier en tijdens de behandeling ter terechtzitting naar voren zijn gekomen. De rechtbank acht daarbij in het bijzonder het volgende van belang. 



Tijdens een doorzoeking van de ouderlijke woning van verdachte is een pistool, munitie, 144 cobra’s, MDMA en hennep in zijn slaapkamer aangetroffen. Verdachte heeft verklaard dat hij het pistool en de munitie voor iemand heeft bewaard en dat de cobra’s en drugs voor eigen gebruik of om te verhandelen waren. Van feit 1 en feit 2 wordt verdachte vrijgesproken, terwijl de officier van justitie er met haar strafeis vanuit is gegaan dat verdachte voor deze feiten zou worden veroordeeld. Daarom zal de rechtbank een lagere straf opleggen dan door de officier van justitie is geëist.



Ook houdt de rechtbank er rekening mee dat verdachte er blijk van heeft gegeven het kwalijke van zijn handelen inmiddels in te zien. Na zijn aanhouding heeft hij vijftien dagen in voorarrest doorgebracht. Zoals hijzelf tijdens de zitting heeft verklaard, blijkt ook uit het reclasseringsrapport van 27 januari 2022 dat dat verdachte heeft wakker geschud. Door harddrugsgebruik leefde hij in zijn eigen wereldje en werd hij gemakzuchtig. Inmiddels is hij op eigen initiatief gestopt met het gebruik van harddrugs, is zijn relatie met familie verbeterd, heeft hij een fulltimebaan en zijn er geen schulden. De reclassering ziet geen meerwaarde in reclasseringsinterventies.



Bij het bepalen van de strafmodaliteit heeft de rechtbank acht geslagen op de oriëntatiepunten van het Landelijk Overleg Vakinhoud Strafrecht (LOVS). Daarin wordt voor het voorhanden hebben van een vuurwapen van categorie III (feit 5) een onvoorwaardelijke gevangenisstraf van vier maanden als oriëntatiepunt gegeven, voor het aanwezig hebben van 50-100 gram MDMA 150 uren taakstraf, het voorhanden hebben van 1-50 patronen 150 tot 350 euro geldboete en het aanwezig hebben van 300-500 gram hennep 750 euro geldboete. Voor het voorhanden hebben van cobra’s zijn geen oriëntatiepunten van het LOVS. Voor dat feit heeft de rechtbank er acht op geslagen dat voor het voorhanden hebben en/of opslaan van een dergelijke hoeveelheid knalvuurwerk straffen zijn opgelegd variërend van forse taakstraffen tot enkele maanden onvoorwaardelijke gevangenisstraf.



In het voordeel van verdachte heeft de rechtbank ermee rekening gehouden dat hij niet eerder is veroordeeld voor een strafbaar feit. Verder volgt uit het reclasseringsrapport en de behandeling tijdens de zitting dat verdachte op een keerpunt in zijn leven staat: de door hem zelfstandig ingezette positieve lijn voortzetten, of zich – al dan niet uit loyaliteit naar anderen – opnieuw inlaten met strafbare feiten. Ook dat dient naar het oordeel van de rechtbank tot uitdrukking te komen in het bepalen van de op te leggen straf.



De rechtbank zal verdachte de kans geven de ingezette positieve lijn zonder detentie voort te zetten. Gelet op de ernst van de feiten zal zij verdachte veroordelen tot een maximale taakstraf van 240 uren en een geldboete van € 1.000,--.  Om verdachte er in de toekomst te van weerhouden opnieuw strafbare feiten te plegen zal de rechtbank verdachte daarnaast als stok achter de deur een voorwaardelijke gevangenisstraf van zes maanden opleggen.







8De toegepaste wettelijke voorschriften


De hierna te nemen beslissing berust op de hiervoor genoemde wetsartikelen. Daarnaast berust deze beslissing op de artikelen 9, 14a, 14b, 22c, 22d, 23, 24c en 57 van het Wetboek van Strafrecht (Sr).





9De beslissing


De rechtbank:




vrijspraak


- verklaart niet bewezen dat verdachte het onder 1 en 2 ten laste gelegde heeft begaan en spreekt hem daarvan vrij;



bewezenverklaring


- verklaart bewezen dat verdachte het onder 3, 4, 5 en 6 ten laste gelegde heeft begaan, zoals hierboven omschreven;
- verklaart niet bewezen wat aan verdachte meer of anders is ten laste gelegd en spreekt hem daarvan vrij;



strafbaarheid feiten


- verklaart het bewezen verklaarde strafbaar;
- verklaart dat het bewezen verklaarde de volgende strafbare feiten oplevert:



feit 3

het misdrijf: overtreding van een voorschrift, gesteld krachtens artikel 9.2.2.1 van de Wet milieubeheer, opzettelijk begaan;




feit 4

het misdrijf: handelen in strijd met het in artikel 2 onder C van de Opiumwet gegeven verbod;




feit 5

het misdrijf: handelen in strijd met artikel 26 lid 1 van de WWM, meermalen gepleegd;




feit 6

het misdrijf: handelen in strijd met het in artikel 3 onder C van de Opiumwet gegeven verbod.




strafbaarheid verdachte


- verklaart verdachte strafbaar voor het bewezen verklaarde;



straf


- veroordeelt verdachte tot een gevangenisstraf voor de duur van 6 (zes) maanden;
- bepaalt dat deze gevangenisstraf in zijn geheel niet ten uitvoer zal worden gelegd, tenzij de rechter later anders mocht gelasten. De rechter kan de tenuitvoerlegging gelasten indien de verdachte voor het einde van de proeftijd van 3 (drie) jaren de navolgende voorwaarde niet is nagekomen:
- stelt als algemene voorwaarde dat de verdachte:
- zich voor het einde van de proeftijd niet schuldig maakt aan een strafbaar feit;

- veroordeelt de verdachte tot een taakstraf, bestaande uit het verrichten van onbetaalde arbeid voor de duur van 240 (tweehonderdveertig) uren;
- beveelt, voor het geval dat de verdachte de taakstraf niet naar behoren verricht, dat vervangende hechtenis zal worden toegepast voor de duur van 120 dagen;
- beveelt dat de tijd die de verdachte vóór de tenuitvoerlegging van deze uitspraak in verzekering en in voorlopige hechtenis heeft doorgebracht, bij de uitvoering van de taakstraf in mindering wordt gebracht, waarbij als maatstaf geldt dat twee uren per dag aftrek plaatsvindt;

- veroordeelt de verdachte tot betaling van een geldboete van € 1.000,-- (zegge: één duizend euro);
- beveelt dat bij niet volledige betaling en verhaal van de geldboete, vervangende hechtenis zal worden toegepast voor de duur van 20 (twintig) dagen.



Dit vonnis is gewezen door mr. A. van Holten, voorzitter, mr. D.E. Schaap en mr. A.J. de Loor, rechters, in tegenwoordigheid van mr. J.P. Ponsteen, griffier, en is in het openbaar uitgesproken op 1 maart 2022.



Wanneer hierna wordt verwezen naar dossierpagina’s, zijn dit pagina’s uit het dossier van de politie eenheid Oost-Nederland met nummer PL0600-2021514647. Tenzij hieronder anders wordt vermeld, wordt steeds verwezen naar bladzijden van een in de wettelijke vorm, door daartoe bevoegde personen, opgemaakt proces-verbaal.

",Rechtbank Overijssel,2022-03-01,2022-03-01,08.298276.21 (P),Uitspraak,,,Strafrecht,Eerste aanleg - meervoudig,"
De rechtbank Overijssel veroordeelt een 24-jarige man tot een voorwaardelijke gevangenisstraf van 6 maanden met een proeftijd van 3 jaar. Tijdens een doorzoeking van de ouderlijke woning van de man is een pistool, munitie, 144 cobra’s, MDMA en hennep in zijn slaapkamer aangetroffen. Hij heeft verklaard dat hij het pistool en de munitie voor iemand heeft bewaard en dat de cobra’s en drugs voor eigen gebruik of om te verhandelen waren. De man is vrijgesproken van feit 1 en 2.
","

Rechtspraak.nl

","De rechtbank Overijssel veroordeelt een 24-jarige man tot een voorwaardelijke gevangenisstraf van 6 maanden met een proeftijd van 3 jaar. Tijdens een doorzoeking van de ouderlijke woning van de man is een pistool, munitie, 144 cobra’s, MDMA en hennep in zijn slaapkamer aangetroffen. Hij heeft verklaard dat hij het pistool en de munitie voor iemand heeft bewaard en dat de cobra’s en drugs voor e..."
12,ECLI:NL:CBB:2022:91,"

uitspraak 












COLLEGE VAN BEROEP VOOR HET BEDRIJFSLEVEN


zaaknummer: 19/1672 


uitspraak van de meervoudige kamer van 1 maart 2022 op het hoger beroep van:

      [naam 1] RA te [plaats] , appellant, 

(gemachtigde: mr. J.P.A. Feijen),

tegen de uitspraak van de accountantskamer van 30 september 2019, gegeven op een klacht, door de Koninklijke Nederlandse beroepsorganisatie van accountants (NBA) ingediend tegen appellant 
(gemachtigde van de NBA: mr. G.M.C. Neuteboom-Klink).     




Procesverloop in hoger beroep


Appellant heeft hoger beroep ingesteld tegen de uitspraak van de accountantskamer van 30 september 2019, met nummer 18/1403 Wtra AK (www.tuchtrecht.nl, ECLI:NL:TACAKN:2019:66)
De NBA heeft een schriftelijke reactie op het hogerberoepschrift gegeven.



Het onderzoek ter zitting heeft plaatsgevonden op 9 december 2021. Appellant is daarbij verschenen, bijgestaan door zijn gemachtigde. De NBA heeft zich laten vertegenwoordigen door haar gemachtigde en [naam 2] AA. 




Grondslag van het geschil


1.1
Voor een uitgebreide weergave van het verloop van de procedure en de in dit geding van belang zijnde feiten en omstandigheden, voor zover niet bestreden, wordt verwezen naar de inhoud van de bestreden uitspraak van de accountantskamer, die als hier ingelast wordt beschouwd. Het College volstaat met het volgende.



1.2
Appellant is als registeraccountant werkzaam in zijn eigen onderneming (‘ [naam 3] ’) te [plaats] , die is aangesloten bij de franchisecoöperatie [naam 4] .



1.3
Op 25 augustus 2014 is de accountantspraktijk van appellant in het kader van de destijds geldende Verordening op de kwaliteitsbeoordelingen (VoKwb) voor het eerst getoetst. De bevindingen van de toetsers hebben geresulteerd in het eindoordeel dat het interne stelsel van kwaliteitsbeheersing van de praktijk van appellant verbetering behoefde en in opzet en werking op belangrijke onderdelen niet voldeed.



1.4
Bij brief van 16 december 2014 heeft appellant een verbeterplan ingediend dat door de Raad voor Toezicht (hierna: de Raad) op 4 februari 2015 is goedgekeurd.



1.5
Op 3 november 2015 heeft een hertoetsing van de praktijk van appellant plaatsgevonden. Het bij brief van 10 februari 2016 aan appellant toegezonden eindoordeel van de Raad houdt in dat het interne stelsel van kwaliteitsbeheersing van de accountantspraktijk in opzet en werking niet voldeed aan het bepaalde bij of krachtens de Wet op het accountantsberoep (Wab). De Raad heeft appellant in deze brief verder medegedeeld dat in 2018 een reguliere toetsing uitgevoerd zou worden. Wanneer deze wederom zou leiden tot het eindoordeel ‘voldoet niet’, zou de Raad het bestuur van de NBA kunnen adviseren een klacht in te dienen bij de accountantskamer.



1.6
Op 1 februari 2017 is appellant per brief medegedeeld dat zijn praktijk (versneld) was geselecteerd voor een toetsing op grondslag van de VoKwb.



1.7
Op 12 september 2017 heeft bij de accountantspraktijk van appellant een toetsing plaatsgevonden op basis van één samenstellingsopdracht en twee vrijwillige controleopdrachten. 



1.8
Het conceptverslag van de toetsing is per e-mail van 15 september 2017 aan appellant toegezonden. Appellant heeft hierop gereageerd per e-mail van 29 september 2017. Bij brief van 20 oktober 2017 is het definitieve toetsingsverslag aan appellant verzonden.       



1.9
Bij brief van 22 november 2017 heeft de Raad het eindoordeel van de toetsing aan appellant toegezonden, inhoudende dat het interne stelsel van kwaliteitsbeheersing van de accountantspraktijk van betrokkene in opzet en werking niet voldeed aan het bepaalde bij of krachtens de Wab. 



1.10
De NBA heeft op 9 augustus 2018 een tuchtklacht tegen betrokkene ingediend.




Uitspraak van de accountantskamer


2.1
De klacht, zoals weergegeven in de uitspraak van de accountantskamer, welke weergave door partijen niet wordt bestreden, houdt in dat appellant in strijd met artikel 3 van de per 29 september 2015 gewijzigde VoKwb er niet voor heeft zorg gedragen dat de accountantspraktijk, waarbij hij werkzaam is, ten tijde van de toetsing voldeed aan het bepaalde bij of krachtens de Wab, doordat hij als dagelijks beleidsbepaler er niet voor heeft zorg gedragen dat het interne stelsel van kwaliteitsbeheersing van de accountantspraktijk voldeed aan de daaraan te stellen eisen op grond van hoofdstuk 2 Nadere voorschriften accountantskantoren ter zake van aan assurance verwante opdrachten (RA) (hierna: NVAK- aav) en met name artikel 11 daarvan, en niet voldeed aan daaraan te stellen eisen op grond van hoofdstuk 2 en hoofdstuk 3 van de Nadere voorschriften accountantskantoren ter zake van assurance opdrachten (RA) (hierna: NVAK-ass), en met name de artikelen 6 en 15, artikel 19 en artikel 32 daarvan. Aldus heeft betrokkene ook in strijd gehandeld met onder meer de fundamentele beginselen ‘professionaliteit’ en ‘vakbekwaamheid en zorgvuldigheid’ zoals neergelegd in artikel 2 van de Verordening gedrags- en beroepsregels accountants (VGBA).


2.2
Aan de klacht is ten grondslag gelegd dat de toetsers tijdens de toetsing tekortkomingen hebben geconstateerd op het niveau van het kwaliteitsstelsel doordat het Kwaliteitshandboek van het kantoor (hierna: het Handboek) de onafhankelijkheid onvoldoende borgt omdat het kantoor niet beschikt over een onafhankelijkheidsfunctionaris en doordat de in de bijlage bij het Handboek opgenomen criteria voor het uitvoeren van een opdrachtgerichte kwaliteitsbeoordeling (OKB) onvoldoende concreet zijn. Daarnaast is er te weinig aandacht voor de controle op de naleving van educatieverplichtingen (PE), is er niet voor zorg gedragen dat het Handboek op de onderdelen waarneming en vestigingstoets goed wordt nageleefd en wordt door de wijze van dossiervorming en -vastlegging  van het werkprogramma voor controledossiers in Excel de controle op naleving van de Nadere voorschriften controle en overige standaarden (NV COS) ernstig bemoeilijkt. 


2.3

Verder is aan de klacht ten grondslag gelegd dat de toetsers tijdens de toetsing van 12 september 2017 tekortkomingen hebben geconstateerd op dossierniveau in een getoetst samenstellingsdossier van ‘Vof [naam 5] ’ en in twee getoetste dossiers van vrijwillige controleopdrachten te weten van de ‘ [naam 6] ’ (hierna: entiteit 01) en van de ‘ [naam 7] ’ (hierna: entiteit 02). In deze drie dossiers zijn tekortkomingen geconstateerd op de onderdelen: 
1) opdrachtaanvaarding en - continuering, 2) planning, inzicht in de entiteit en diens omgeving (het samenstellingsdossier) en planning (de vrijwillige controleopdrachten), 
3) uitvoering, evaluatie en oordeelsvorming en 4) in rapportage, communicatie en documentatie.




2.4

De accountantskamer heeft de klacht gegrond verklaard. De accountantskamer heeft de daaraan ten grondslag gelegde verwijten zoals hiervoor weergegeven onder 2.2 en 2.3 deels gegrond en deels ongegrond verklaard. In de uitspraak heeft de accountantskamer geoordeeld dat, gelet op de aard en omvang van de vastgestelde overtredingen van onder meer de NV COS, aannemelijk is geworden dat appellant er niet voor heeft zorg gedragen dat het stelsel van kwaliteitsbeheersing van zijn accountantspraktijk voldeed aan de eisen van artikel 11 van de NVAK-aav en artikelen 6, 15, 19 en 32 van de NVAK-ass. De accountantskamer oordeelt dat de praktijk van appellant aldus niet voldeed aan het bepaalde krachtens de Wab, zoals artikel 3 van de VoKwb van hem verlangde. Daarmee heeft hij het fundamentele beginsel van 'vakbekwaamheid en zorgvuldigheid' als bedoeld in artikel 2 van de VGBA niet in acht genomen. Van omstandigheden die meebrengen dat appellant van het niet naleven van alle hiervoor vermelde verordeningen en nadere voorschriften geen of maar een gering verwijt kan worden gemaakt, is volgens de accountantskamer niet gebleken. Appellant moet in het bijzonder worden aangerekend dat de toetsing van 12 september 2017 na een eerder negatief eindoordeel ter zake van het kwaliteitsstelsel van het kantoor wederom tot een negatief eindoordeel heeft geleid. Daarbij had hij het stelsel in vergaande mate niet op orde en wel zodanig dat de situatie waarin de praktijk zicht bevindt, zeer zorgelijk is. Tevens heeft appellant naar het oordeel van de accountantskamer niet of nauwelijks inzicht getoond in de zeer zwakke kwaliteit van zijn (assurance) werkzaamheden die hij met onvoldoende professioneel-kritische instelling heeft uitgevoerd.
Aan appellant is de maatregel van doorhaling van de inschrijving in de registers opgelegd, waarbij de termijn waarop appellant niet opnieuw in de registers kan worden ingeschreven is gesteld op achttien (18) maanden.





Beoordeling van het geschil in hoger beroep


3.1.1
Appellant komt in hoger beroep op tegen de gegrondverklaring van de klacht en van een aantal van de hiervoor onder 2.2 en 2.3 weergegeven verwijten en tegen de hem opgelegde maatregel. 


3.1.2.
De NBA heeft gemotiveerd verweer gevoerd. 



3.1.3
De stellingen van partijen zullen – voor zover relevant – hierna, bij de beoordeling van de verschillende hogerberoepsgronden nader aan de orde komen.



3.2
Vanwege de inhoudelijke samenhang zal het College de eerste en tweede hogerberoepsgrond gezamenlijk behandelen bij de bespreking van de achttiende - tevens laatste - hogerberoepsgrond.



De hieronder te bespreken hogerberoepsgronden drie tot en met zes zien op de door de accountantskamer geconstateerde tekortkomingen op kantoor- of stelselniveau.





4.1
Appellant stelt in zijn derde hogerberoepsgrond (met betrekking tot overweging 4.19.1 van de bestreden uitspraak) dat zijn kantoor wel degelijk een onafhankelijkheidsfunctionaris en een onafhankelijkheidsregeling kent. In het Handboek staat weliswaar niet welke accountant eindverantwoordelijk is voor de uitvoering van deze regeling, maar het is bij een eenmanspraktijk als de zijne evident wie dat is, namelijk hijzelf. In het Handboek zijn daarnaast wel degelijk specifieke criteria opgenomen ten aanzien van de OKB. De artikelen 18 en 19 van de NVAK-ass verplichten niet om in een handboek vast te leggen wie de kwaliteitsbeoordelaar is.



4.2
Het College wijst erop dat het oorspronkelijke verwijt aan appellant ziet op het feit dat op het kantoor van appellant niet uitdrukkelijk een onafhankelijkheidsfunctionaris is benoemd en dat er geen onafhankelijkheidsregeling is waarin de onafhankelijkheidsregels duidelijk zijn vastgelegd en waaruit blijkt op welke wijze de onafhankelijkheidsfunctionaris toeziet op naleving van deze onafhankelijkheidsregels. Dat de bedoelde functionaris en regeling er volgens appellant wel zouden zijn, maar dat dit alleen niet uitgebreid schriftelijk is vastgelegd, maakt dat – wat hier verder van zij – niet anders. Door het ontbreken van een schriftelijke vastlegging is het immers niet mogelijk om vast te stellen of en op welke wijze daadwerkelijk invulling wordt gegeven aan de onafhankelijkheidsregels en aan de taken van de onafhankelijkheidsfunctionaris. Weliswaar is per december 2018 een externe compliance officer ingeschakeld, maar die was in de periode waarin de toetsing plaatsvond (september 2017) nog niet in functie. Ook voor de OKB geldt dat naar het oordeel van het College dat niet is gebleken van concrete, toetsbare criteria waarin op toegankelijke wijze is vastgelegd door wie, op welk moment en in welke gevallen een OKB dient te worden uitgevoerd. Volgens artikel 19 van de NVAK-ass wordt een kwaliteitsbeoordeling verricht door een kwaliteitsbeoordelaar die over de vereiste deskundigheid en ervaring beschikt voor het uitvoeren van deze kwaliteitsbeoordeling. Dit is naar het oordeel van het College slechts toetsbaar als duidelijk is vastgelegd wie deze kwaliteitsbeoordelaar is. In artikel 6 van de NVAK-ass is dan ook neergelegd dat het stelsel van kwaliteitsbeheersing procedures bevat die schriftelijk moeten worden vastgelegd en voor medewerkers toegankelijk moeten zijn.De derde hogerberoepsgrond slaagt dan ook niet.



5.1
In zijn vierde hogerberoepsgrond (met betrekking tot overweging 4.19.3 van de bestreden uitspraak) stelt appellant dat hij betwist dat de in het Handboek opgenomen passage over ‘de review bij waarneming’ door een collega-accountant bij bepaalde specifieke verklaringen in zijn praktijk niet wordt gevolgd. In het Handboek staat dat in het kader van de waarneming van bepaalde specifieke verklaringen door een collega-accountant een review kan worden uitgevoerd, maar dergelijke verklaringen hebben zich nu eenmaal nog nooit voorgedaan. Daarom kan niet worden gezegd dat de waarnemingsregeling niet zou worden toegepast.


5.2
Het College overweegt dat de in het Handboek opgenomen passage aangeeft dat er sprake is van waarneming op afstand, doch dat daarbij geen verdere concrete criteria zijn gegeven. Daardoor is onduidelijk bij welke ‘bepaalde specifieke verklaringen’ precies een review zou moeten plaatsvinden en waarom dergelijke ‘verklaringen’ zich in de periode voor de toetsing kennelijk niet hebben voorgedaan. Ook hier geldt naar het oordeel van het College dat het door het ontbreken van een schriftelijke vastlegging niet mogelijk is om vast te stellen of en op welke wijze daadwerkelijk invulling wordt gegeven aan review bij waarneming.De vierde hogerberoepsgrond slaagt dan ook niet.



6.1
In zijn vijfde hogerberoepsgrond (met betrekking tot overweging 4.19.4 van de bestreden uitspraak) stelt appellant dat hij wel degelijk betwist dat de in het Handboek opgenomen toetsingsprocedure binnen de organisatie [naam 4] waarvan hij lid is, niet is nageleefd. Er heeft wel degelijk interne toetsing plaatsgevonden, voor het laatst in 2013. De tweede interne toetsing had moeten plaatsvinden in 2016, maar vond eerst plaats in 2018 vanwege capaciteitsgebrek bij de toetsers van [naam 4] . Dit is niet aan appellant zelf te wijten en valt hem niet zwaar aan te rekenen.



6.2

Het College overweegt dat niet in geschil is dat sinds 2013 geen interne toetsing meer heeft plaatsgevonden van het kantoor van appellant. Als binnen de overkoepelende organisatie van [naam 4] daarvoor te weinig capaciteit aanwezig was – daargelaten of dat daadwerkelijk het geval is geweest – dan had van appellant verwacht mogen worden daarin zelf het initiatief te nemen, zoals de accountantskamer terecht heeft overwogen. 
Het College volgt de accountantskamer eveneens in haar oordeel dat de toetsingshistorie (door de NBA, op kwaliteit) van het kantoor van appellant daar des te meer aanleiding toe gaf. Ook de vijfde hogerberoepsgrond slaagt dus niet. 




7.1
In zijn zesde hogerberoepsgrond (met betrekking tot overweging 4.19.5 van de bestreden uitspraak) heeft appellant betoogd dat de gebruikte werkprogramma’s in Excel toereikend zijn om in voldoende mate over een met waarborgen omklede vastlegging te beschikken. De door appellant gebruikte combinatie van papieren en digitale dossiers functioneert prima en is ook toegestaan. Er zijn kruisverwijzingen opgenomen, de dossiernummers staan in een aparte kolom en er wordt gewerkt met vaste dossierindeling. Deze waren ten tijde van de toetsing in gebruik. Er is dus wel degelijk een sluitend systeem van kruisverwijzingen. Dat appellant heeft erkend dat de Checklist Bedrijfsverkenning kan worden verbeterd en dat het verband tussen voorbereiding, uitvoering en documentatie van werkprogramma’s voor niet-ingewijden lastig waarneembaar is, betekent niet dat niet aan de eisen wordt voldaan.



7.2

Het College overweegt dat een accountantskantoor op grond van artikel 15 van de NVAK-ass een standaard dient te hebben voor de inrichting van een assurance-dossier en dat deze standaard ten minste dient te voldoen aan de NV COS. Dit is van belang indien het dossier bijvoorbeeld wordt overgenomen door een waarnemer of opvolgend accountant. Daarnaast moet een (controle op de) naleving van de NV COS door derden mogelijk zijn.
Dossiervastlegging mag fysiek en digitaal plaatsvinden, zolang het maar mogelijk is om vast te stellen wie het dossier heeft opgesteld, gecontroleerd en afgetekend, en wanneer dit is gebeurd. Ook moet het mogelijk zijn vast te stellen of na afgifte van de accountantsverklaring nog iets aan het dossier is toegevoegd. Appellant heeft ook in hoger beroep niet aannemelijk gemaakt dat in de getoetste dossiers aan deze vereisten is voldaan. Ook de zesde hogerberoepsgrond slaagt niet.




De hierna te bespreken hogerberoepsgronden zeven tot en met zeventien zien op de door de accountantskamer geconstateerde tekortkomingen op dossierniveau.





8.1
In zijn zevende hogerberoepsgrond (met betrekking tot overweging 4.22.2 van de bestreden uitspraak) heeft appellant betoogd dat het duidelijk is dat het margeoverzicht met de cliënt is doorgenomen. Het feit dat veel postzegels waren ingekocht waardoor de voorraad hoog was, vormde een specifiek aandachtspunt en ook de nieuwe regelgeving is toen besproken. Vastlegging van eventuele opmerkingen over wat voor toekomstige samenstellingsopdrachten relevant zou kunnen zijn was echter niet nodig, omdat de winkels inmiddels waren verkocht. Een opvolgende jaarrekening voor deze cliënt zou dus toch niet opgesteld hoeven worden.


8.2
Het College wijst erop dat in Standaard 4410, paragraaf 38a, NV COS is bepaald dat een accountant in de opdrachtdocumentatie significante aangelegenheden die zich tijdens de samenstellingsopdracht voordoen moet opnemen met vermelding hoe hij daarmee is omgegaan. Vast staat dat geen marge-overzicht is overgelegd waarin een vergelijking is gemaakt tussen de brutomargecijfers van de verschillende filialen op zichzelf en die van de filialen onderling. Nu niet in geschil is dat een brutowinstmargevergelijking in dit geval – gezien de opvallende verhoudingen tussen de brutomargecijfers – als significante aangelegenheid moest worden aangemerkt, had appellant conform Standaard 4410, paragraaf 38a, expliciet moeten toelichten hoe hij daarmee is omgegaan. Dat in de toekomst geen jaarrekening meer nodig zou zijn, doet aan de geldende vereisten voor de samenstellingsopdracht van deze specifieke jaarrekening niet af en ontslaat appellant niet van zijn verplichting aan de algemeen aanvaarde normen voor de beroepsuitoefening te voldoen. Daarom slaagt ook de zevende hogerberoepsgrond niet.



9.1
In zijn achtste hogerberoepsgrond (met betrekking tot overweging 4.24.1 van de bestreden uitspraak) stelt appellant dat de oorspronkelijke opdrachtbevestiging voor entiteit 02 nog steeds aan de voorwaarden voldeed en dat deze dus niet vernieuwd hoefde te worden. Uit de VGBA (en haar voorganger de Verordening gedragscode (VGC)) valt geen plicht te herleiden om nieuwe opdrachtbevestigingen te maken en deze door cliënt te laten ondertekenen. 



9.2
Volgens NV COS 210, paragraaf 10, dienen de overeengekomen voorwaarden van de controleopdracht in een opdrachtbevestiging voor een controleopdracht of in een andere geschikte vorm van schriftelijke overeenkomst te worden vastgelegd, en dient deze  - onder meer – de vermelding van het van toepassing zijnde stelsel inzake financiële verslaggeving voor het opstellen van de financiële overzichten te bevatten. 



9.3
De accountantskamer heeft geoordeeld dat op grond van genoemde Standaard voor entiteit 02 reeds zonder meer een nieuwe opdrachtbevestiging, met daarin de vermelding dat die (nieuwe) regelgeving van toepassing zou zijn, noodzakelijk was, aangezien zich sinds het overeenkomen van de opdracht in 2011 vele wijzigingen in de regelgeving hebben voorgedaan, waaronder intrekking van de VGC en de inwerkingtreding van de VGBA. Het achterwege laten van deze nieuwe opdrachtbevestiging duidt volgens de accountantskamer in dit geval op een tekortkoming in het dossier. 



9.4

Nog daargelaten dat de NBA aan de klacht op dit punt het verwijt ten grondslag heeft gelegd dat appellant had moeten vastleggen of er overwegingen waren gewijd aan de vraag of een nieuwe opdrachtbevestiging nodig was – hetgeen niet hetzelfde is als het daadwerkelijk toevoegen van een nieuwe opdrachtbevestiging – is het College van oordeel dat uit NV COS 210 niet valt te af te leiden dat iedere verandering in de regelgeving een nieuwe opdrachtbevestiging vergt of dat zou moeten worden vastgelegd dat hierover ten minste is nagedacht. Voor zover aan dit verwijt ten grondslag ligt dat zich in het concrete geval wijzigingen in de regelgeving hebben voorgedaan die appellant ertoe hadden moeten brengen kenbaar te overwegen een nieuwe of aangepaste opdrachtbevestiging uit te doen gaan, had de NBA nader moeten specificeren welke regels daar aanleiding toe gaven en waarom. 
De enkele verwijzing naar het vervangen van de VGC door de VGBA is daartoe onvoldoende.  




9.5
De achtste hogerberoepsgrond slaagt dus. Het hoger beroep van appellant is derhalve gegrond, voor zover dat is gericht tegen het oordeel van de accountantskamer dat voor entiteit 02 reeds zonder meer een nieuwe opdrachtbevestiging noodzakelijk was, met daarin de vermelding dat de (nieuwe) regelgeving van toepassing zou zijn. De bestreden uitspraak zal in zoverre worden vernietigd.



10.1
In zijn negende hogerberoepsgrond (met betrekking tot overweging 4.25.1 van de bestreden uitspraak) stelt appellant dat in de twee gecontroleerde dossiers in voldoende mate sprake is geweest van een ingebouwde onvoorspelbaarheid van de detailcontroles. 



10.2
Het College overweegt dat appellant eerder in de procedure bij de accountantskamer niet heeft betwist dat in de controledossiers niets is vastgelegd over de onvoorspelbaarheid van de detailcontrole. Afgezien van het feit dat appellant dit eerst in hoger beroep aanvoert, geldt ook hier dat niet is gebleken van vastlegging dat een element van onvoorspelbaarheid in het controleplan is meegenomen en dat de controle daarop verder is ingericht. Daardoor kan niet worden vastgesteld dat hieraan in de controle expliciet aandacht is besteed. Ook over de door appellant gestelde uitgevoerde kascontroles is niets terug te vinden.De negende hogerberoepsgrond slaagt dan ook niet.



11.1
In zijn tiende hogerberoepsgrond (met betrekking tot overweging 4.25.2 van de bestreden uitspraak) betoogt appellant dat de vermelding dat voor de controleopdracht voor entiteit 01 het verslaggevingskader van de Richtlijnen voor de jaarverslaggeving (RJ) 640 van toepassing zou zijn, op een typefout berustte. Er had moeten zijn vermeld dat de Richtlijnen voor de jaarverslaggeving voor micro en kleine rechtspersonen (RJk) C1, welke gelden voor kleine organisaties zonder winststreven, van toepassing waren. Appellant stelt die richtlijnen ook feitelijk te hebben toegepast. Appellant voert aan dat hem niet kan worden verweten dat hij bij de opdracht het verkeerde toetsingskader heeft toegepast, maar slechts dat hij bij de toelichting op de jaarrekening een onjuist verslaggevingskader heeft vermeld. 



11.2
Het College overweegt dat volgens Standaard 330, paragraaf 24, NV COS de accountant controlewerkzaamheden dient uit te voeren om te evalueren of de presentatie van de financiële overzichten als geheel in overeenstemming is met het van toepassing zijnde stelsel inzake financiële verslaggeving. Het College is daarbij van oordeel dat als in de controleverklaring met zoveel woorden is vermeld dat ‘RJ 640’ is toegepast, er van uit moet worden gegaan dat dit verslaggevingskader ook is toegepast. Vast staat dat de vermelding in de desbetreffende controleverklaring niet in overeenstemming is met het verslaggevingskader dat is toegepast. Daardoor kan bij derden onduidelijkheid ontstaan over de inhoud van de controle, zoals over de vraag of de bezoldiging van bestuurders en toezichthouders daar binnen valt. Nu aan de juistheid van een controleverklaring terecht veel belang wordt gehecht, kan ook deze fout bij de vermelding van het toegepaste verslaggevingskader schending opleveren van de fundamentele beginselen van vakbekwaamheid en zorgvuldigheid.De tiende hogerberoepsgrond slaagt dus niet.



12.1
Appellant erkent in zijn elfde hogerberoepsgrond (met betrekking tot overweging 4.25.3 van de bestreden uitspraak) dat bij het plannen van de controle wellicht onvoldoende aandacht is geweest voor de bepaling van de (uitvoerings-)materialiteit, maar dat dit niet betekent dat die aandacht er in het geheel niet is geweest. Dat hij later inderdaad verbeteringen heeft aangebracht betekent niet dat de situatie daarvoor zonder meer fout is te noemen. 



12.2

Het College overweegt dat uit Standaard 320 NV COS volgt dat groot belang wordt gehecht aan het voldoende documenteren van de werkzaamheden ten aanzien van het bepalen van de materialiteit bij de planning en uitvoering van een controleopdracht.
Alleen dan kan een accountant verantwoording afleggen over zijn werkzaamheden. Voor derden - waaronder ook toetsers van de NBA - moet duidelijk zijn of een omissie in een financieel overzicht duidt op een tekortkoming in de controle of een tekortkoming in de vastlegging. Dat appellant - naar eigen zeggen - wel degelijk aandacht heeft gehad voor het bepalen van de materialiteit, valt niet uit de desbetreffende verslaglegging af te leiden. Daarmee staat vast dat appellant niet heeft voldaan aan de geldende regelgeving.
De elfde hogerberoepsgrond slaagt niet.




13.1
Appellant betwist in zijn twaalfde hogerberoepsgrond (met betrekking tot overweging 4.26.1 van de bestreden uitspraak) dat zich in het dossier geen werkprogramma’s zouden bevinden waaruit blijkt dat betrokkene de betrouwbaarheid van IT-systemen heeft gecontroleerd. De controle van de betrouwbaarheid van de IT-systemen zit namelijk in Fase I van het werkprogramma en dat is ook door appellant ingevuld. 


13.2
Het College overweegt dat appellant eerder in de procedure bij de accountantskamer niet heeft betwist dat niet is vastgelegd of hij voldoende aandacht heeft besteed aan de betrouwbaarheid van de IT-systemen van zijn cliënt, maar dat pas nu in hoger beroep doet. Hij maakt echter ook in hoger beroep niet aannemelijk dat hiervan uit de vastlegging kan blijken. De NBA heeft erop gewezen dat het overlegde werkprogramma enkel de eindejaarscontrole betreft en niet de interim-controle, dat in het overgelegde werkprogramma geen ‘Fase I’ is opgenomen en er ook anderszins geen werkzaamheden zijn aangetroffen die wijzen op toereikende aandacht voor de betrouwbaarheid van het IT-systeem. Appellant heeft dit niet gedocumenteerd kunnen weerleggen.Ook de twaalfde hogerberoepsgrond slaagt dan ook niet.


14.1
In zijn dertiende hogerberoepsgrond (met betrekking tot overweging 4.26.2 van de bestreden uitspraak) heeft appellant betoogd dat er geen mutaties waren en dus ook geen bankafschriften aan de hand waarvan de aansluiting kon worden gecontroleerd. Er heeft echter wel degelijk een controle plaatsgevonden van de aansluiting, namelijk via de grootboekrekening (de kruisposten), aldus appellant.



14.2
Het College overweegt dat het eindsaldo van enig jaar gelijk dient te zijn aan het beginsaldo van het opvolgende jaar. Bij het controleren van de aansluiting tussen banksaldi moet informatie van de controlecliënt door de accountant worden getoetst aan informatie die niet van de controlecliënt afkomstig is, zoals een kopie van een bankafschrift of een bankverklaring. Door appellant is niet vastgelegd hoe hij tot de conclusie is gekomen dat er geen mutaties waren en evenmin is gebleken dat hij - bij gebreke van bankafschriften - de betaalrekening daadwerkelijk is nagelopen zonder mutaties aan te treffen of dat hij daarover contact heeft opgenomen met de bank. Dat appellant, zoals hij stelt, op basis van de grootboekrekening (kruisposten) de aansluiting afdoende zou hebben kunnen controleren, is niet door hem vastgelegd, is dus niet kenbaar en kan reeds daarom niet tot een ander oordeel leiden. Ook deze hogerberoepsgrond slaagt dan ook niet.



15.1
In de veertiende hogerberoepsgrond (met betrekking tot overweging 4.26.3 van de bestreden uitspraak) heeft appellant betoogd dat, nu voor de gecontroleerde entiteit 02 verslaggevingskader RJk C1 van toepassing is, het niet verplicht is de bezoldiging van de bestuurders en toezichthouders in de toelichting bij de jaarrekening te vermelden.



15.2

Het College verwijst in dit verband naar hetgeen hiervoor reeds in 11.2 is overwogen ten aanzien van de (onjuiste) vermelding dat hier het verslaggevingskader van de Richtlijnen voor de jaarverslaggeving (RJ) 640 van toepassing zou zijn. 
Ook de veertiende hoger beroepsgrond slaagt dus niet.




16.1
In zijn vijftiende hogerberoepsgrond (met betrekking tot overweging 4.26.5 van de bestreden uitspraak) stelt appellant dat bij de vrijwillige controleopdracht voor entiteit 02 wel degelijk aandacht is besteed aan het frauderisico in het licht van de post ‘contante ontvangsten’. Hij geeft aan dat uit het controledossier blijkt op welke wijze bij de controlewerkzaamheden aan het hier geschetste risico aandacht is besteed en dat vermelding hiervan niet in de verklaring opgenomen hoefde te worden. Qua materialiteit gaat het maar om een beperkte post. Een geheel sluitende controle was in dit geval niet mogelijk, maar een goedkeurende verklaring kon zijns inziens toch worden verstrekt.



16.2
Het College overweegt dat niet in geschil is dat ten aanzien van de volledigheid van de verantwoorde kasopbrengsten in de regel een significant frauderisico bestaat. Niet is gebleken dat appellant in zijn dossier heeft vastgelegd welke werkzaamheden hij in verband met dit frauderisico heeft uitgevoerd en welke controle-informatie hij daarmee heeft verkregen, en hoe hij - ondanks het feit dat de controle niet sluitend was - niettemin van oordeel was dat een goedkeurende verklaring bij de jaarrekening kon worden afgegeven. Appellant heeft om die reden onvoldoende en ongeschikte controle-informatie gedocumenteerd om de goedkeurende controleverklaring te onderbouwen.Ook de vijftiende hogerberoepsgrond slaagt dus niet.



17.1
In zijn zestiende hogerberoepsgrond (met betrekking tot overweging 4.26.7 van de bestreden uitspraak) heeft appellant er op gewezen dat het laatste bankafschrift niet van 5 januari 2016 is, maar van 30 december 2016. Er heeft wel degelijk een toereikende controle plaatsgevonden op de liquide middelen. Dit geldt ook voor de controle van het saldo per begin van het opvolgende jaar. 



17.2

Het College overweegt dat de accountantskamer inderdaad ten onrechte spreekt over een afschrift gedateerd 5 januari 2016, terwijl hier waarschijnlijk wordt bedoeld een afschrift gedateerd 30 december 2016. Dit doet echter niet af aan de gegrondheid van de klacht, nu het er om gaat dat het saldo per 30 december 2016 weliswaar vastligt, doch niet het saldo per 1 januari 2017. Niet is gebleken dat de aansluiting van de banksaldi voldoende is gecontroleerd. Dat, zoals appellant stelt, wel degelijk een toereikende controle heeft plaatsgevonden blijkt niet voldoende uit de vastleggingen in het dossier. Hetzelfde geldt voor de bron van de controle-informatie en wanneer deze is verkregen.
De zestiende hogerberoepsgrond slaagt dus niet.




18.1
In zijn zeventiende hogerberoepsgrond (met betrekking tot overweging 4.26.8 van de bestreden uitspraak) heeft appellant betoogd dat het gaat om de in de jaarrekening genoemde aantallen cursisten en niet om de uiteindelijke cursusbaten. Die laatste heeft hij gecontroleerd aan de hand van de inschrijvingen per cursus. Het aansluitingsverschil doet zich ieder jaar voor en is besproken met cliënt. Het verschil is te verklaren doordat cursisten tussentijds overstappen naar een andere cursus of alsnog vanuit de wachtlijst aan een cursus gaan deelnemen. Er is niet alleen uitgegaan van mondelinge controle-informatie van de cliënt; detailcontrole heeft wel degelijk plaatsgevonden. Er is echter besloten hier geen verdere controletijd aan te besteden, omdat de jaarrekeningen in de voorgaande jaren geen onjuistheden bleken te bevatten en de kans op een materiële fout in de jaarrekening beperkt is. Alles is volgens appellant correct vastgelegd.



18.2
Het College overweegt dat appellant niet heeft betwist dat er in dit geval ten aanzien van de volledigheid van de omzet sprake was van een frauderisico en dat daarbij niet gesteund kon worden op de AO/IB. Appellant heeft weliswaar mondelinge controle-informatie verzameld, maar heeft de door de cliënt gegeven toelichting zonder meer voor waar aangenomen. Ook is niet is vastgelegd hoe hierbij de vereiste detailcontrole is toegepast. Niet is gebleken van voldoende en adequate controle-informatie met betrekking tot de lacune in het aantal cursisten. Ook in dit geval heeft te gelden dat het er niet alleen om gaat dat appellant bepaalde controlewerkzaamheden daadwerkelijk heeft uitgevoerd, maar dat dit ook uit de vastleggingen in het controledossier moet blijken.Ook de zeventiende hogerberoepsgrond slaagt dus niet.



De hieronder te bespreken beroepsgronden één, twee en achttien zijn meer algemeen van aard en lenen zich voor gezamenlijke bespreking.





19.1

Deze hogerberoepsgronden hebben betrekking op de overwegingen 4.2 en 4.18.1 van de bestreden uitspraak en op de opgelegde maatregel. Appellant heeft betoogd dat de toetsers door geen rekening te houden met de aard en de omvang van het accountantskantoor en met het belang van de toetsingsopdracht gehandeld hebben in strijd met de artikelen 9 van de NVAK-aav en artikel 3 van de NVAK-ass. Appellant stelt in eerste aanleg niet te hebben bedoeld dat de klacht om die reden niet-ontvankelijk zou moeten worden verklaard.. Hij wilde daarmee een beroep doen op de beginselen van redelijkheid en billijkheid op grond waarvan alle omstandigheden van het geval moeten worden meegewogen. Hij heeft verder nooit willen betogen dat de van toepassing zijnde regelgeving geen of onvoldoende realiteitsgehalte zou hebben of dat de uit de regelgeving voortvloeiende kosten een beletsel zouden zijn voor de uitvoering daarvan. Deze overwegingen mogen daarom geen grondslag vormen voor de beoordeling van zijn handelen of een onderdeel vormen van de weging voor de omvang van een op te leggen maatregel. De door de accountantskamer opgelegde maatregel is onvoldoende gedetailleerd gemotiveerd, hetgeen risico's met zich brengt ten aanzien van de rechtszekerheid en rechtsgelijkheid. 
De uiterste consequentie van de maatregel is in dit geval sluiting van het kantoor, aangezien [naam 3] een eenmanszaak is. Zelfs indien alle gegrond verklaarde klachten in stand blijven, rechtvaardigen deze hooguit een doorhaling van kortere duur, aldus appellant. 




19.2
Het College overweegt dat de inschrijving van een registeraccountant zoals appellant in het register van de NBA betekent dat het maatschappelijk verkeer erop mag vertrouwen dat het handelen van die registeraccountant in overeenstemming is met de toepasselijke wet- en (beroeps)regelgeving. Daarbij is een systematiek van toetsing en hertoetsing van accountantskantoren in het leven geroepen waaraan bij de NBA geregistreerde accountants zijn onderworpen. Deze toetsing is er op gericht te controleren of de werkzaamheden door de accountant overeenkomstig wet- en (beroeps)regelgeving worden uitgevoerd. 



19.3
Uit artikel 4, eerste lid, van de NVAK-ass volgt dat het accountantskantoor ter zake van de door of namens het kantoor uitgevoerde assurance-opdrachten beschikt over een kwaliteitsbeleid en een stelsel van kwaliteitsbeheersing. Daarin moet onder andere aandacht worden besteed aan gedragsregels, de verantwoordelijkheid voor het kwaliteitsbeleid, de aanvaarding en continuering van opdrachten, de uitvoering en documentatie van werkzaamheden en de naleving van specifieke regels voor assurance-opdrachten. Daarmee vormt het interne stelsel van kwaliteitsbeheersing de basis voor een deugdelijke uitvoering van deze opdrachten. 



19.4
Dat een accountantskantoor ingevolge artikel 9 van de NVAK-aav en artikel 3 van de NVAK-ass ‘rekening houdt met de aard en omvang van een kantoor’ betekent niet dat geen of minder hoge kwaliteitseisen mogen worden gesteld aan de uitgevoerde werkzaamheden. Wel maken deze artikelen het mogelijk dat een kleiner kantoor een minder uitgebreid stelsel van kwaliteitsbeheersing heeft om te waarborgen dat de werkzaamheden inderdaad ook op een kwalitatief hoogwaardig niveau uitgevoerd worden. 



19.5
Uit de overwegingen van de accountantskamer over de op te leggen maatregel is voorts niet gebleken dat hierbij negatief is meegewogen dat appellant zou hebben gezegd dat de van toepassing zijnde regelgeving geen of onvoldoende realiteitsgehalte zou hebben of dat de uit de regelgeving voortvloeiende kosten een beletsel zouden zijn voor de uitvoering daarvan. Of hij dit al dan niet zou hebben verklaard, kan hier derhalve buiten beschouwing blijven.



19.6

Volgens de accountantskamer is geen sprake van omstandigheden die meebrengen dat appellant van de tekortkomingen geen of maar een gering verwijt kon worden gemaakt en zij rekent hem in het bijzonder aan dat de toetsing van 12 september 2017, na een eerder negatief eindoordeel ter zake van het kwaliteitsstelsel, wederom tot een negatief eindoordeel heeft geleid. Ook wordt hem aangerekend dat hij het stelsel in vergaande mate niet op orde had, en wel zodanig dat de situatie waarin de praktijk zich bevindt, zeer zorgelijk is en dat hij niet of nauwelijks inzicht heeft getoond in de zeer zwakke kwaliteit van zijn (assurance-) werkzaamheden die hij met onvoldoende professioneel-kritische instelling heeft uitgevoerd. 
Gezien deze overwegingen acht het College het opleggen van de maatregel voldoende gemotiveerd. 



19.7

Het College is met de accountantskamer van oordeel dat de maatregel van doorhaling van de inschrijving van appellant in het register met bepaling van een termijn van achttien maanden waarbinnen appellant niet opnieuw in het register kan worden ingeschreven, in dit geval – gelet op alle omstandigheden – passend en geboden is. De gegrondverklaring van het hoger beroep op één aan de klacht ten grondslag liggend verwijt – zie hiervoor onder 9.5 – is onvoldoende reden voor oplegging van een lichtere maatregel. Dat de maatregel de gedwongen sluiting van het kantoor tot gevolg zal hebben, is overigens niet gebleken. Ter zitting is door appellant verklaard dat binnen [naam 4] een systeem van waarneming bestaat, hoewel het overnemen van cliënten in de praktijk moeilijker zal zijn dan bij een groot kantoor.
De hogerberoepsgronden één, twee en achttien slagen dan ook niet.


20. Het College ziet geen aanleiding om, zoals appellant ter zitting heeft verzocht, te bepalen dat de maatregel niet eerder zal ingaan dan per mei 2022. Het openbaar belang dat is gemoeid met de effectiviteit van tuchtrechtspraak vergt in de regel dat een opgelegde maatregel ingaat zodra dat mogelijk is en derhalve zo spoedig mogelijk nadat de uitspraak onherroepelijk is geworden. In hetgeen appellant heeft aangevoerd over beperking van het continuïteitsrisico van zijn kantoor is geen grond gelegen van deze regel af te wijken.

21. Gelet op het voorgaande is het hoger beroep gegrond voor zover dat is gericht tegen het oordeel van de accountantskamer dat voor entiteit 02 reeds zonder meer een nieuwe opdrachtbevestiging noodzakelijk was, met daarin de vermelding dat de (nieuwe) regelgeving van toepassing zou zijn. Het College zal de uitspraak van de accountantskamer in zoverre vernietigen. Voor het overige is het hoger beroep ongegrond. Dit betekent dat (ook) de aan appellant opgelegde maatregel in stand blijft. 

22. De beslissing op dit hoger beroep berust mede op hoofdstuk V van de Wtra. 






Beslissing


Het College: 


- verklaart het hoger beroep gegrond voor zover dat is gericht tegen het oordeel van de accountantskamer dat voor entiteit 02 reeds zonder meer een nieuwe opdrachtbevestiging noodzakelijk was, met daarin de vermelding dat de (nieuwe) regelgeving van toepassing zou zijn;

- vernietigt de bestreden tuchtuitspraak in zoverre;

- verklaart het hoger beroep voor het overige ongegrond.



Deze uitspraak is gedaan door mr. J.L.W. Aerts, mr. J.L Verbeek en mr. S.W. van Kasbergen, in aanwezigheid van mr. H.G. Egter van Wissekerke, griffier. De beslissing is in het openbaar uitgesproken op 1 maart 2022.








 w.g. J.L.W. Aerts						w.g. H.G. Egter van Wissekerke					







",College van Beroep voor het bedrijfsleven,2022-03-01,2022-02-28,19/1672,Uitspraak,,"Wet tuchtrechtspraak accountants
",Bestuursrecht,Hoger beroep,"

Accountantstuchtrecht. 
De toetsers van de NBA hebben tijdens een toetsing op grondslag van de VoKwb op het accountantskantoor van appellant meerdere tekortkomingen geconstateerd op kantoor- en (kwaliteits)stelselniveau. Verder hebben de toetsers diverse tekortkomingen geconstateerd op dossierniveau (in een getoetst samenstellingsdossier en in twee getoetste dossiers van vrijwillige controleopdrachten).
Het College verklaart het hoger beroep gegrond voor zover dat is gericht tegen het oordeel van de accountantskamer dat voor één gecontroleerde entiteit reeds zonder meer een nieuwe opdrachtbevestiging noodzakelijk was en vernietigt de bestreden tuchtuitspraak in zoverre. 
Voor het overige wordt het hoger beroep ongegrond verklaard.
Het College ziet geen aanleiding om, zoals appellant ter zitting heeft verzocht, te bepalen dat de maatregel niet eerder zal ingaan dan per mei 2022. Het openbaar belang dat is gemoeid met de effectiviteit van tuchtrechtspraak vergt in de regel dat een opgelegde maatregel ingaat zodra dat mogelijk is en derhalve zo spoedig mogelijk nadat de uitspraak onherroepelijk is geworden. In hetgeen appellant heeft aangevoerd over beperking van het continuïteitsrisico van zijn kantoor is geen grond gelegen van deze regel af te wijken. Dit betekent dat (ook) de aan appellant opgelegde maatregel in stand blijft.

","

Rechtspraak.nl

","Accountantstuchtrecht. 
De toetsers van de NBA hebben tijdens een toetsing op grondslag van de VoKwb op het accountantskantoor van appellant meerdere tekortkomingen geconstateerd op kantoor- en (kwaliteits)stelselniveau. Verder hebben de toetsers diverse tekortkomingen geconstateerd op dossierniveau (in een getoetst samenstellingsdossier en in twee getoetste dossiers van vrijwillige controleopd..."
13,ECLI:NL:RBMNE:2022:765,"











vonnis
RECHTBANK MIDDEN-NEDERLAND


Civiel rechtkantonrechter



locatie Almere





Vonnis in kort geding van 1 maart 2022




in de zaak met zaaknummer / rolnummer 9633234 / MV EXPL  22-4 van





          [eiser]
        ,(mede) h.o.d.n. [bedrijf] ,wonende te [woonplaats] ,eiser, hierna ook te noemen: [eiser] ,gemachtigde: mr. B.K. Hummen,



tegen





          [gedaagde]
        ,wonende te [woonplaats] ,gedaagde, hierna ook te noemen: [gedaagde] ,gemachtigde: mr. I. Atar.





1De procedure

1.1.
Het verloop van de procedure blijkt uit:


de dagvaarding van 2 februari 2022 met 3 producties 


de aanvullende productie 4 van [eiser]


de producties 1 tot en met 6 van [gedaagde]


de door [eiser] als aanvullende productie ingediende dagvaarding ten behoeve van de bodemprocedure.





1.2.
Op 15 februari 2022 heeft de mondelinge behandeling (via MS Teams) plaatsgevonden. De griffier heeft aantekeningen gemaakt van wat partijen ter toelichting van hun standpunten naar voren hebben gebracht. Voorafgaand aan de mondelinge behandeling zijn door de gemachtigden van partijen spreekaantekeningen ingediend waarvan alle partijen en de kantonrechter kennis hebben genomen. De spreekaantekeningen zijn aan het dossier gevoegd. 



1.3.
Ten slotte is vonnis bepaald.





2Waar gaat deze zaak over?

2.1.

        [eiser] heeft een garage voor BMW auto’s. [gedaagde] heeft op 2 februari 2019 opdracht gegeven aan [eiser] om haar auto (een BMW) te laten repareren. Aan de auto zou [eiser] laswerkzaamheden verrichten en de kabelboom herstellen. Op 26 februari 2020 is aanvullend afgesproken dat [eiser] ook een apk-keuring zou doen, omdat de apk in de tussentijd is verlopen. 



2.2.
Ondanks herhaaldelijke verzoeken en sommaties van [gedaagde] is [eiser] niet tot reparatie van de auto overgegaan en is [eiser] bij verstekvonnis in kort geding van 11 november 2021 (hierna ook te noemen: het vonnis) veroordeeld om binnen veertien dagen na de datum van dat vonnis tot reparatie van de auto over te gaan. Daarnaast is [eiser] veroordeeld om binnen twee dagen na de vonnisdatum [gedaagde] schriftelijk te informeren over de staat van de auto, welke werkzaamheden zijn verricht en nog moeten worden verricht en een specificatie te verstrekken met een onderbouwing omtrent de reparatiekosten. Uit het vonnis volgt dat [eiser] bij niet nakoming van één of meerdere van deze veroordelingen een dwangsom verschuldigd is van € 150,00 voor iedere dag dat hij deze veroordeling(en) niet nakomt. [gedaagde] heeft het vonnis op 16 december 2021 betekend en [eiser] aangezegd dat er voor een bedrag van € 3.150,00 aan dwangsommen is verbeurd. Voor de betaling van de dwangsommen heeft [gedaagde] executoriaal beslag gelegd op de bankrekening van [eiser] . 



2.3.

        [eiser] vordert in dit kort geding te bepalen dat het aannemelijk is dat hij heeft voldaan aan het vonnis. Daarnaast vordert hij opheffing van het door [gedaagde] gelegde executoriale beslag op zijn bankrekening dan wel [gedaagde] te veroordelen dit beslag op te heffen op straffe van een dwangsom van € 150,00 per dag. Tot slot vordert [eiser] om [gedaagde] te verbieden het vonnis te executeren dan wel te bepalen dat de executie van het vonnis wordt geschorst, totdat in een bodemprocedure is besloten op de vorderingen van [eiser] .  meent dat hij aan de veroordelingen uit het vonnis heeft voldaan en stelt dat [gedaagde] daarom misbruik van recht maakt door de dwangsommen verbeurd te laten verklaren. [eiser] stelt dat voor zover hij nog niet aan het vonnis zou hebben voldaan, dat door [gedaagde] wordt veroorzaakt, doordat zij nakoming van [eiser] van het vonnis frustreert. 


2.4.
Volgens [gedaagde] is [eiser] de veroordelingen uit het vonnis niet nagekomen, althans daaraan heeft hij ten onrechte voorwaarden verbonden, zodat [eiser] niet aan het vonnis heeft voldaan. [gedaagde] meent dan ook dat zij terecht op 16 december 2021 een totaalbedrag van € 3.150,00 aan dwangsommen heeft aangezegd en daarvoor executoriaal beslag heeft gelegd op de bankrekening van [eiser] .




3De beoordeling



Spoedeisend belang 
3.1.	[eiser] heeft voldoende aannemelijk gemaakt dat hij een spoedeisend belang heeft bij de beoordeling van de door hem ingestelde vorderingen. De door [gedaagde] verbeurdverklaarde dwangsommen en het gelegde executoriaal beslag op de bankrekening van [eiser] maken dat hij er belang bij heeft op korte termijn duidelijkheid te verkrijgen over de vraag of de dwangsommen al dan niet terecht zijn verbeurd. Dit betekent dat [eiser] ontvankelijk is in zijn vordering. 




Toetsingskader



3.2.

Voor toewijzing van de vorderingen in kort geding is vereist dat de aan de vorderingen ten grondslag gelegde feiten en omstandigheden voldoende aannemelijk zijn en dat het ook in voldoende mate waarschijnlijk is dat die vorderingen in een nog te voeren bodemprocedure zullen worden toegewezen. Voor nader onderzoek naar bepaalde feiten en omstandigheden of voor bewijslevering is in dit kort geding in beginsel geen plaats. Dat moet gebeuren in de bodemprocedure. 
De beoordeling in dit kort geding is dan ook niet meer dan een voorlopig oordeel over het geschil tussen partijen.




Nakoming vonnis en verbeurde dwangsommen
3.3.	De vraag die ter beantwoording voorligt is of voorshands aannemelijk is dat [eiser] de veroordelingen uit het vonnis van 11 november 2021 is nagekomen en of al dan niet terecht dwangsommen zijn verbeurd. Om dit te kunnen beoordelen is allereerst van belang om vast te stellen waar [eiser] precies toe veroordeeld is en wat hij vervolgens heeft ondernomen om die vorderingen na te komen. Bij deze uitleg moet het doel en de strekking van de veroordeling tot richtsnoer worden genomen in die zin dat de veroordeling niet verder strekt dan tot het bereiken van het daarmee beoogde doel (onder meer HR 15 november 2002, ECLI:NL:HR:2002:AE9400).




3.4.

        [eiser] is niet in verzet gegaan tegen het verstekvonnis, zodat de beslissingen uit het vonnis bindend zijn tussen partijen. [eiser] is in kort geding bij verstekvonnis van 11 november 2021 veroordeeld om:
- A. binnen veertien dagen na de datum van het vonnis de overeenkomst tot reparatie na te komen en het voertuig gerepareerd en zonder schade af te leveren aan [gedaagde] ;
- B. binnen twee dagen na de datum van dit vonnis [gedaagde] deugdelijk en met onderbouwing schriftelijk te informeren over de huidige staat van het voertuig, waaruit in ieder geval blijkt welke werkzaamheden tot op heden zijn verricht en welke werkzaamheden er nog verricht moeten worden;
- C. binnen twee dagen na de datum van dit vonnis aan [gedaagde] een deugdelijke schriftelijke specificatie met onderbouwing omtrent de reparatiekosten te verstrekken.
Voor het niet nakomen van de veroordelingen onder A tot en met C is [eiser] een dwangsom verschuldigd van € 150,00 voor iedere dag dat hij niet aan de veroordelingen onder A en/of B en/of C voldoet, tot een maximum van € 7.500,00.



Veroordeling onder A 
3.5.	De veroordeling onder A is duidelijk: het voertuig moest door [eiser] binnen veertien dagen na datum van het vonnis, dus op 25 november 2021, gerepareerd en zonder schade afgeleverd zijn aan [gedaagde] . Vast staat dat onder die reparatie in elk geval de laswerkzaamheden aan de auto, het herstel van de kabelboom en het uitvoeren van de apk-keuring vallen. 




3.6.


          [gedaagde] betwist dat [eiser] deze werkzaamheden aan de auto heeft verricht en wijst erop dat dit ook blijkt uit de WhatsApp-berichten en de e-mails die (de gemachtigde van) [eiser] aan [gedaagde] heeft gestuurd in november 2021. 
De kantonrechter stelt vast dat [eiser] op 13 of 14 november 2021 (de door [eiser] overgelegde productie 4 waarop geen datum zichtbaar is) een WhatsApp-bericht heeft verzonden waarin hij de reparatiewerkzaamheden opsomt en daarbij meldt dat hij pas na betaling van die werkzaamheden tot de reparatie overgaat. Daarnaast heeft [eiser] in zijn e-mail van 16 november 2021 nogmaals als voorwaarde voor de reparatie gesteld dat de kosten eerst door [gedaagde] betaald moeten worden, voordat hij tot reparatie overgaat. In reactie daarop heeft de gemachtigde van [gedaagde] per e-mail van 18 november 2021 aan [eiser] laten weten dat in het vonnis voorafgaande betaling van de reparatiekosten niet als voorwaarde is gesteld voor de reparatie. Op 20 november 2021 heeft [eiser] een factuur voor de reparatiewerkzaamheden aan [gedaagde] verzonden ter hoogte van € 1.575,00 exclusief apk-keuring, waarop hij een akkoord wenst, voordat hij tot de reparatie overgaat. Dat uit het verstrekken van deze factuur zou blijken dat [eiser] de reparatiewerkzaamheden al heeft verricht – zoals hij tijdens de zitting heeft gesteld – is dan ook niet aannemelijk. Vervolgens heeft de gemachtigde van [eiser] per e-mail van 24 november 2021 nogmaals laten weten dat eerst betaald moet worden, voordat [eiser] tot reparatie van de auto overgaat, omdat hij zou werken op basis van te betalen voorschotten. Uiteindelijk heeft de gemachtigde van [eiser] in zijn e-mail van 3 december 2021 (als de veertien dagen waarbinnen hij tot nakoming van vordering A moest overgaan al is verstreken) gemeld dat de auto al ruim een week klaar staat en na betaling kan worden opgehaald. Als de gemachtigde van [gedaagde] vervolgens per e-mail van 6 december 2021 vraagt of zij uit die e-mail van 3 december 2021 kan concluderen dat de auto conform de veroordeling is gerepareerd en [eiser] nu wenst te vernemen of hij de apk-herstelpunten mag repareren, reageert de gemachtigde van [eiser] daarop als volgt per e-mail van 6 december 2021: ""hij kan niet verder voordat er een akkoord is op de reparatie en deze kosten betaald zijn"".Uit deze correspondentie van [eiser] volgt naar het oordeel van de kantonrechter dan ook dat hij (ook na het verstrijken van de veertiendagen termijn waarbinnen hij tot reparatie en aflevering van de auto moest overgaan) de voorwaarde heeft gesteld dat eerst betaald moest worden door [gedaagde] , voordat hij tot de overeengekomen reparatiewerkzaamheden aan de auto zou overgaan. Niet gebleken is dat partijen zijn overeengekomen dat [gedaagde] eerst moest betalen, voordat [eiser] tot reparatie van de auto zou overgaan. Dit kan [eiser] ook niet in redelijkheid van [gedaagde] verwachten, aangezien [eiser] keer op keer – en nu bijna drie jaren lang – zijn afspraak tot reparatie niet is nagekomen. 

          [eiser] heeft verder geen bewijsstukken aangeleverd waaruit zou blijken dat hij de reparatiewerkzaamheden uiterlijk op 25 november 2021 heeft uitgevoerd. Dat hij de reparatie voor die tijd heeft uitgevoerd heeft [eiser] ook niet aan [gedaagde] gemeld. Indien en voor zover [eiser] de overeengekomen reparatiewerkzaamheden aan de auto heeft verricht, is dat in ieder geval na het verstrijken van de veertiendagentermijn uit het vonnis geweest, zoals blijkt uit de hiervoor benoemde correspondentie. 
Vast staat ook dat de auto (nog steeds) niet is afgeleverd. [eiser] kan zich er niet achter verschuilen dat [gedaagde] de auto niet heeft opgehaald. Door andere voorwaarden te verbinden aan de reparatie en aflevering van de auto is [eiser] in gebreke gebleven.Gelet op het in kracht van gewijsde gegane vonnis en de veroordelingen die daaruit volgen op straffe van een dwangsom, had [eiser] het vonnis onverminderd (en dus zonder daaraan nadere voorwaarden te verbinden) moeten nakomen. [eiser] heeft dan ook niet aannemelijk gemaakt dat hij de veroordeling onder A uit het vonnis is nagekomen. Daarbij kan in het midden blijven of onder de overeenkomst ook viel dat die werkzaamheden aan de auto worden verricht die nodig zijn voor een positief resultaat van de apk-keuring. 




3.7.

Ten overvloede en in een poging bij te dragen aan een einde van dit geschil na maar liefst drie jaar zal de kantonrechter op die laatste vraag nog ingaan. Uit het verstekvonnis volgt dat [eiser] laswerkzaamheden aan de auto zou verrichten, de kabelboom zou herstellen en een apk-keuring zou verrichten voor een totaalbedrag van € 1.250,00. Dat daar de werkzaamheden die uit de apk naar voren komen niet bij zijn inbegrepen is naar het oordeel van de kantonrechter logisch, omdat voordat de apk is verricht nog niet duidelijk is wat voor reparatiewerkzaamheden daaruit naar voren komen. Het afspreken van een vast bedrag op voorhand is daarvoor ongebruikelijk.  heeft tijdens de zitting zijn bereidheid uitgesproken om alsnog de reparaties die uit de apk naar voren zijn gekomen uit te voeren (naast de reparatiewerkzaamheden en het schadevrij afleveren van de auto conform het vonnis) voor in totaal € 1.500,00. [gedaagde] heeft aangegeven bereid te zijn dit totaalbedrag van € 1.500,00 te betalen. Van [eiser] mag dan ook verwacht worden dat hij al die werkzaamheden uitvoert voor dit bedrag, dat hij vervolgens [gedaagde] ervan op de hoogte brengt zodra de auto klaar staat en dat [gedaagde] de auto daarna (volledig gerepareerd, met een positieve apk-keuring en zonder schade) ophaalt tegen betaling van € 1.500,00.

Veroordelingen onder B en C
3.8.	[eiser] stelt dat uit zijn WhatsApp-bericht van 13 of 14 november 2021 blijkt dat hij aan deze veroordelingen heeft voldaan door een deugdelijk overzicht en op 20 november 2021 een factuur te hebben verstrekt.  De kantonrechter is met [gedaagde] van oordeel dat uit dit bericht van [eiser] niet duidelijk wordt in welke staat de auto verkeert en óf en welke werkzaamheden hij al heeft verricht aan de auto. Dat terwijl het, op basis van eerder verstrekte foto’s van de auto waarop zichtbaar is dat onder meer de stoelen eruit zijn gehaald, duidelijk was dat [eiser] in elk geval het binnenwerk van de auto had losgehaald. Daar heeft hij in dit bericht helemaal geen toelichting op of onderbouwing van gegeven. [eiser] somt verder in zijn bericht weliswaar werkzaamheden en bedragen op, maar daaruit blijkt niet of en welke werkzaamheden hij daarvan al heeft verricht of dat het slechts een begroting van de kosten betreft. Evenmin heeft [eiser] een specificatie met onderbouwing van de reparatiekosten aan [gedaagde] verstrekt. Daarvoor is het overleggen van een factuur onvoldoende. Ten aanzien van de veroordelingen onder B en C heeft [eiser] in deze procedure dan ook evenmin aannemelijk gemaakt dat hij die is nagekomen. 




Conclusie




3.9.
Uit voorgaande blijkt dat [eiser] niet aannemelijk heeft gemaakt dat hij aan de veroordelingen uit het vonnis heeft voldaan. De strekking en het doel van de veroordelingen uit het vonnis is dat [eiser] tot de overeengekomen reparatiewerkzaamheden en het zonder schade afleveren van de auto zou overgaan binnen veertien dagen en daarnaast [gedaagde] een deugdelijk onderbouwd overzicht zou verstrekken van de staat van de auto en de al verrichte werkzaamheden. Niet is gebleken dat [eiser] daaraan heeft voldaan. De kantonrechter acht de kans dat de bodemrechter de vorderingen van [eiser] zal toewijzen dan ook niet in voldoende mate waarschijnlijk, dat het vooruitlopen daarop door het treffen van een voorlopige voorziening gerechtvaardigd is en ziet dan ook geen aanleiding tot het opheffen van het beslag of schorsing van de executie van het vonnis. De kantonrechter wijst de vorderingen van [eiser] dan ook af. Dat geldt, gelet op voorgaande, als vanzelfsprekend ook voor de vordering van [eiser] om te bepalen dat het aannemelijk is dat hij aan het vonnis heeft voldaan. Los van de inhoud daarvan, is in een kort geding geen plaats voor het toewijzen van een dergelijke verklaring voor recht. 



Proceskosten




3.10.

        [eiser] zal als de in het ongelijk gestelde partij in de proceskosten worden veroordeeld. De kosten aan de zijde van [gedaagde] worden begroot op € 747,00 aan salaris gemachtigde.





4De beslissing
De kantonrechter:


4.1.
wijst de vorderingen af;



4.2.
veroordeelt [eiser] in de proceskosten, aan de zijde van [gedaagde] tot vandaag begroot op € 747,00.


Dit vonnis is gewezen door mr. K.G.F. van der Kraats, kantonrechter, en in het openbaar uitgesproken door mr. S.C. Hagedoorn op 1 maart 2022.





",Rechtbank Midden-Nederland,2022-03-01,2022-03-01,9633234 / MV EXPL  22-4,Uitspraak,,,Civiel recht,Kort geding,"
Eiser heeft niet aannemelijk gemaakt dat hij aan het verstekvonnis heeft voldaan, geen aanleiding voor opheffen van het beslag of schorsing van de executie van het vonnis, auto staat na drie jaar nog steeds bij de garage.
","

Rechtspraak.nl

","Eiser heeft niet aannemelijk gemaakt dat hij aan het verstekvonnis heeft voldaan, geen aanleiding voor opheffen van het beslag of schorsing van de executie van het vonnis, auto staat na drie jaar nog steeds bij de garage."
14,ECLI:NL:RBMNE:2022:766,"

RECHTBANK MIDDEN-NEDERLAND


Zittingsplaats Utrecht


Bestuursrecht


zaaknummer: UTR 22/371


uitspraak van de voorzieningenrechter van 1 maart 2022 in de zaak tussen


Stichting Almeerse Handen Ineen, te Almere, verzoekster
(gemachtigde: mr. E.D. van Tellingen),


en




de burgemeester van de gemeente Almere, verweerder
(gemachtigde: mr. J. Keur).



Waar gaat deze zaak over? 

1. De Stichting huurt het bedrijfspand aan [adres] in Almere. De burgemeester heeft dit pand met ingang van 23 december 2021 gesloten voor drie maanden. Volgens de burgemeester is er sprake van een ernstige verstoring van de openbare orde en bestaat er ook de ernstige vrees voor een nieuwe verstoring van de openbare orde. De burgemeester wijst in dat verband op een incident dat op 30 oktober 2021 zou hebben plaatsgevonden in het pand (een zware mishandeling/poging tot doodslag) en op het vermoeden dat het pand door de verboden Outlaw Motorcycle Gang (OMG) No Surrender MC wordt gebruikt als clubhuis. Deze informatie is afkomstig uit een bestuurlijke rapportage van de politie van 26 november 2021, waarnaar de burgemeester in zijn besluit verwijst. 

2. De Stichting is het niet eens met de sluiting. Zij heeft bezwaar ingediend en heeft de voorzieningenrechter verzocht een voorlopige voorziening te treffen. De burgemeester heeft in het kader van deze laatstgenoemde procedure de bestuurlijke rapportage – met een beroep op geheimhouding in de zin van artikel 8:29 van de Algemene wet bestuursrecht (Awb) – aan de rechtbank gestuurd. De rechtbank heeft op 16 februari 2022 het verzoek om integrale geheimhouding van de rapportage afgewezen. Vervolgens heeft de burgemeester een nieuw verzoek om geheimhouding gedaan ten aanzien van bepaalde delen van de rapportage. Dit verzoek is door de rechtbank op 23 februari 2022 toegewezen.

3. De voorzieningenrechter heeft het verzoek om een voorlopige voorziening op 22 februari 2022 via een beeldverbinding op zitting behandeld. Bij deze zitting waren namens de Stichting [A] , [B] en mr. E.D. Van Tellingen aanwezig. Namens de burgemeester was mr. J. Keur aanwezig. Op de zitting heeft de Stichting toestemming gegeven aan de voorzieningenrechter om – als het nieuwe verzoek om geheimhouding zou worden toegewezen – de hele bestuurlijke rapportage in te zien. De voorzieningenrechter heeft het onderzoek geschorst.

4. Na kennisneming van de bestuurlijke rapportage heeft de voorzieningenrechter het onderzoek gesloten, zoals met partijen op zitting besproken.




Oordeel van de voorzieningenrechter 



Spoedeisend belang 



5. De voorzieningenrechter vindt dat de Stichting een spoedeisend belang heeft bij het treffen van een voorlopige voorziening. Op de zitting heeft de Stichting toegelicht dat zij haar activiteiten niet – zoals de burgemeester stelt – sinds december 2021 vanuit een andere locatie heeft voortgezet. De voorzieningenrechter vindt dat de Stichting daarmee de stelling van de burgemeester dat zij haar activiteiten op een andere locatie heeft voortgezet, voldoende heeft betwist. De Stichting heeft vervolgens ook toegelicht dat en waarom zij een groot deel van haar activiteiten niet kan verrichten door de sluiting en dat dit de voortzetting van de Stichting in gevaar brengt. De Stichting heeft daarmee voldoende aangetoond dat zij een spoedeisend belang heeft bij het treffen van een voorlopige voorziening. De andere argumenten van de burgemeester over het ontbreken van spoedeisend belang, hoeven daarom niet meer te worden besproken.



Bevoegdheid tot sluiting 



6. Volgens de Stichting had de burgemeester het pand niet mogen sluiten. Er heeft namelijk geen ernstig incident plaatsgevonden op 30 oktober 2021 en ook faciliteert zij No Surrender niet. Er is daarom geen sprake van een ernstige verstoring van de openbare orde. Ook ziet de Stichting niet in waarom er een ernstige vrees is voor een nieuwe verstoring van de openbare orde. De burgemeester heeft dit niet aannemelijk gemaakt. 

7. De burgemeester heeft in haar besluit verwezen naar de eerdergenoemde bestuurlijke rapportage. De voorzieningenrechter heeft kennisgenomen van deze rapportage en is van oordeel dat daaruit blijkt dat er inderdaad sprake is van een ernstige verstoring van de openbare orde, gelegen in het geweldsincident dat op 30 oktober 2021 plaatsvond en het faciliteren van No Surrender. Daarnaast bevestigt de rapportage ook dat er een ernstige vrees is voor een nieuwe verstoring van de openbare orde. De burgemeester was dan ook bevoegd om tot sluiting van het pand over te gaan. 



Belangenafweging 



7. De voorzieningenrechter vindt daarnaast dat de burgemeester het belang dat met de sluiting is gediend, zwaarder heeft mogen laten wegen dan de belangen van de Stichting. De door de burgemeester in zijn besluit genoemde ernst van de situatie wordt in de bestuurlijke rapportage namelijk bevestigd. De burgemeester hoefde daarom niet – zoals de Stichting stelt – af te zien van de sluiting en/of te volstaan met een minder verstrekkende maatregel. 



Conclusie




Het bezwaar van de Stichting heeft geen redelijke kans van slagen. De voorzieningenrechter wijst het verzoek af. Voor een proceskostenveroordeling bestaat geen aanleiding.




Beslissing


De voorzieningenrechter wijst het verzoek om voorlopige voorziening af.




Deze uitspraak is gedaan door mr. A.A.M. Elzakkers, voorzieningenrechter, in aanwezigheid van mr. M.M. van Luijk-Salomons, griffier. De uitspraak is uitgesproken op 1 maart 2022 en zal openbaar worden gemaakt door publicatie op rechtspraak.nl.















griffier


voorzieningenrechter









Een afschrift van deze uitspraak is verzonden aan partijen op:




Tegen deze uitspraak staat geen hoger beroep of verzet open.

 Op grond van artikel 2:43a van de Algemene Plaatselijke Verordening Almere 2011 en de Beleidsregel van openbare inrichtingen en voor publiek toegankelijke lokalen. 

",Rechtbank Midden-Nederland,2022-03-01,2022-03-01,UTR 22/371,Uitspraak,,,Bestuursrecht,Voorlopige voorziening,"
De Stichting Almeerse Handen Ineen huurt een bedrijfspand in Almere. De voorzieningenrechter vindt dat de burgemeester dit pand heeft mogen sluiten voor drie maanden. Er is sprake van een ernstige verstoring van de openbare orde, gelegen in het geweldsincident dat op 30 oktober 2021 plaatsvond in het pand en het faciliteren van No Surrender, en van vrees voor een nieuwe verstoring van de openbare orde. Dit wordt bevestigd in de vertrouwelijke bestuurlijke rapportage. De voorzieningenrechter is van oordeel dat het belang van de burgemeester om het pand te mogen sluiten zwaarder weegt dan de belangen van de Stichting. Het verzoek om een voorlopige voorziening is daarom afgewezen.
","

Rechtspraak.nl

","De Stichting Almeerse Handen Ineen huurt een bedrijfspand in Almere. De voorzieningenrechter vindt dat de burgemeester dit pand heeft mogen sluiten voor drie maanden. Er is sprake van een ernstige verstoring van de openbare orde, gelegen in het geweldsincident dat op 30 oktober 2021 plaatsvond in het pand en het faciliteren van No Surrender, en van vrees voor een nieuwe verstoring van de openba..."
15,ECLI:NL:RBZWB:2022:1012,"

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02/230396-21  




vonnis van de meervoudige kamer van 1 maart 2022




in de strafzaak tegen 





          [verdachte] , 

geboren op [geboortedag] 1964 te [geboorteplaats] , 
gedetineerd in de Penitentiaire Inrichting te Vught, 
bijgestaan door raadsvrouw mr. L.C.W. Wingens, advocaat te Tilburg. 





1Onderzoek van de zaak

De zaak is inhoudelijk behandeld op de zitting van 15 februari 2022, waarbij de officier van justitie, mr. M.P. de Graaf, en de verdediging hun standpunten kenbaar hebben gemaakt.
Tevens zijn de vorderingen van de benadeelde partijen [naam 1] en [naam 2] behandeld, die ook bij de zitting aanwezig waren.





2De tenlastelegging

De tenlastelegging is als bijlage I aan dit vonnis gehecht. 
De verdenking komt er - kort en feitelijk weergegeven - primair op neer dat verdachte in de periode van 23 mei 2014 tot 13 december 2018 met [naam 1] (hierna: [naam 1] ), die toen de leeftijd van twaalf jaren nog niet had bereikt en aan zijn zorg was toevertrouwd, ontuchtige handelingen heeft gepleegd die bestaan uit of mede bestaan uit het seksueel binnendringen van het lichaam. Subsidiair is ten laste gelegd dat verdachte in bovengenoemde periode ontuchtige handelingen heeft gepleegd met [naam 1] , die toen de leeftijd van 16 jaar nog niet had bereikt en aan zijn zorg was toevertrouwd.  





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht het primair tenlastegelegde feit wettig en overtuigend bewezen. Hij baseert zich daarbij op de verklaring van [naam 1] , de verklaring van de zus van [naam 1] dat zij [naam 1] een keer naakt op de badrand naast verdachte zag zitten, terwijl de handen van verdachte op de benen van [naam 1] lagen, en de verklaringen van getuigen, die verdachte “ja” hebben horen zeggen op de vraag van [naam 2] , de moeder van [naam 1] , aan verdachte of hij ook aan [naam 1] had gezeten.  




4.2


Het standpunt van de verdediging

De verdediging heeft – kort samengevat - aangevoerd dat de rechtbank niet tot een bewezenverklaring kan komen van het primair dan wel subsidiair tenlastegelegde feit en dat verdachte daarvan dient daarvan te worden vrijgesproken. Er bestaan verschillende redenen om te twijfelen aan de betrouwbaarheid van de verklaring van [naam 1] , waardoor deze uitgesloten dient te worden van het bewijs. Daarnaast wordt de verklaring van [naam 1] op essentiële onderdelen onvoldoende ondersteund door andere, objectieve, bewijsmiddelen. Hierdoor is niet voldaan aan het vereiste bewijsminimum van artikel 342 lid 2 van het Wetboek van Strafvordering (hierna: Sv). 




4.3


Het oordeel van de rechtbank

Op 25 januari 2021 heeft [naam 1] bij de politie – kort en samengevat – verklaard dat zij  seksueel zou zijn misbruikt door haar toenmalige stiefvader [verdachte] , verdachte. Verdachte zou zich volgens haar verklaring gedurende een langere periode schuldig hebben gemaakt aan meerdere seksuele handelingen bij en met haar. Zo zou verdachte onder andere zijn vinger in haar vagina hebben gebracht, haar vagina hebben betast, haar vagina hebben gelikt, haar borsten hebben betast, zich door haar hebben laten aftrekken en pijpen en zijn penis tegen haar vagina hebben gehouden. Verdachte ontkent zich schuldig te hebben gemaakt aan het seksuele misbruik van [naam 1] . 




Juridisch kader 

Deze zaak betreft een zogenoemde zedenzaak. Zedenzaken zijn bewijstechnisch vaak lastige zaken. Dit komt omdat dit soort zaken zich geregeld kenmerken door het feit dat er slechts twee personen aanwezig zijn bij de seksuele handelingen, namelijk het slachtoffer en de dader. Veelal staat de verklaring van het slachtoffer, die verklaart dat verdachte zich schuldig heeft gemaakt aan de seksuele handelingen, tegenover de verklaring van verdachte, die dit ontkent. Getuigen van de gebeurtenissen zijn er vaak niet.



In artikel 342 lid 2 Sv is bepaald dat de rechter het bewijs dat iemand een strafbaar feit heeft gepleegd niet uitsluitend kan baseren op de verklaring van het slachtoffer/aangever. Ook als die verklaring betrouwbaar wordt geacht, is die enkele verklaring onvoldoende om tot een bewezenverklaring te komen. Er moet dus meer bewijs zijn, iets dat die verklaring ondersteunt. Die ondersteuning hoeft niet te gelden voor alle onderdelen van de tenlastelegging. Het gaat erom dat in elk geval een deel van de feiten en omstandigheden die in de belastende verklaring worden genoemd, ondersteuning vindt in één of meer bewijsmiddelen. Het ondersteunende bewijsmateriaal mag niet in een te ver verwijderd verband staan met de verklaring van het slachtoffer en moet bovendien uit een andere bron stammen. 




Beoordeling 

Anders dan de verdediging acht de rechtbank de verklaring van [naam 1] , dat verdachte zich schuldig heeft gemaakt aan in ieder geval ontuchtige handelingen, betrouwbaar. Het seksueel misbruik door verdachte van de zus van [naam 1] , [naam 3] , is in december 2018 al aan het licht gekomen. Verdachte is hier ook voor veroordeeld. [naam 1] wilde/kon toen geen uitgebreide verklaring afleggen bij de politie, maar heeft wel bij familieleden aangegeven dat verdachte bij haar hetzelfde had gedaan, hetgeen de betrouwbaarheid van haar later afgelegde verklaring ondersteunt. Voor de rechtbank komt uit haar verklaring tegenover de politie een voldoende helder en consistent beeld naar voren. De verklaring van [naam 1] zal door de rechtbank derhalve als uitgangspunt worden genomen. 



De vervolgvraag is of de op zichzelf staande verklaring van [naam 1] in enige mate steun vindt in ander bewijsmateriaal. Uit jurisprudentie van de Hoge Raad met betrekking tot zedenzaken kan worden opgemaakt dat niet is vereist dat het misbruik zelf steun vindt in ander bewijsmateriaal, maar dat het afdoende is wanneer de verklaring van een slachtoffer op bepaalde punten voldoende steun vindt in andere bewijsmiddelen, afkomstig van een andere bron dan degene die de belastende verklaring heeft afgelegd. 



De moeder, de juf en de zus van [naam 1] hebben als getuigen een verklaring afgelegd. Naar het oordeel van de rechtbank kunnen deze verklaringen niet als steunbewijs dienen omdat de verklaringen van voornoemde getuigen afkomstig zijn uit dezelfde bron,, namelijk [naam 1] . Zij verklaren allen enkel hetgeen zij van [naam 1] hebben gehoord. De zus van [naam 1] , [naam 3] , heeft nog wel uit eigen wetenschap verklaard dat zij op een dag boven kwam en dat ze verdachte in bad zag zitten en [naam 1] daarnaast naakt op de badrand. De handen van verdachte zouden volgens [naam 3] verklaring op de benen van [naam 1] hebben gelegen. Indien deze door [naam 3] beschreven situatie inderdaad zo zou hebben plaatsgevonden, levert dit volgens de rechtbank een bijkomende verdachte omstandigheid op, maar biedt dit onvoldoende concrete steun dat de specifieke aan verdachte verweten gedragingen hebben plaatsgevonden. 



Daarnaast heeft ook de biologische vader van [naam 1] een verklaring afgelegd. Op 13 december 2018 is het seksuele misbruik van [naam 3] aan het licht gekomen. De moeder van [naam 3] en [naam 1] heeft toen familieleden, waaronder de vader van de kinderen, en vrienden uitgenodigd bij hen thuis, waarbij zij verdachte hebben geconfronteerd met het seksuele misbruik van [naam 3] . Dit heeft verdachte toen bekend. De moeder heeft toen aan verdachte gevraagd of hij ook aan [naam 1] zou hebben gezeten en de vader verklaart dat verdachte daarop ja heeft gezegd. Kort daarna is verdachte weggestuurd. Deze verklaring van de vader is volgens de rechtbank onvoldoende concreet en specifiek om als (steun)bewijs te dienen dat verdachte zich schuldig heeft gemaakt aan de tenlastegelegde ontuchtige handelingen.  De rechtbank acht hierbij van belang dat er geen andere getuigen ondubbelzinnig verklaren dat verdachte bevestigend heeft geantwoord op de vraag toen van de moeder of hij ook [naam 1] heeft misbruikt. 



Uit het dossier zijn geen andere concrete aanknopingspunten af te leiden die de verklaring van [naam 1] in voldoende mate ondersteunen. De rechtbank is daarom van oordeel dat in het dossier onvoldoende steun, afkomstig uit een andere bron, is te vinden voor de verklaring van [naam 1] , waardoor niet wordt voldaan aan het vereiste bewijsminimum van artikel 342 lid 2 Sv. Er is aldus onvoldoende wettig bewijs dat verdachte de primair dan wel subsidiair tenlastegelegde handelingen heeft gepleegd. De rechtbank zal verdachte dan ook integraal vrijspreken. 






5De benadeelde partij
De benadeelde partij [naam 1] vordert een schadevergoeding van € 16.128,28 waarvan € 128,28 aan materiële schade en € 16.000,00 aan immateriële schade. De benadeelde partij [naam 2] vordert een schadevergoeding van € 1.750,00 aan immateriële schade. 


Verdachte is vrijgesproken van het feit waaruit de schade zou zijn ontstaan.
De rechtbank zal daarom de benadeelde partijen niet-ontvankelijk verklaren in de vorderingen. 




6De beslissing
De rechtbank:



Vrijspraak


- spreekt verdachte vrij van het primair en subsidiair tenlastegelegde feit;



Benadeelde partijen


- verklaart de benadeelde partij [naam 1] niet-ontvankelijk in de vordering en bepaalt dat de vordering bij de burgerlijke rechter kan worden aangebracht;
- verklaart de benadeelde partij [naam 2] niet-ontvankelijk in de vordering en bepaalt dat de vordering bij de burgerlijke rechter kan worden aangebracht; 
- veroordeelt de benadeelde partijen in de kosten van verdachte, tot nu toe begroot op nihil.


Dit vonnis is gewezen door mr. S.W.M. Speekenbrink, voorzitter, mr. T.M. Brouwer en mr. G.M. Goes, rechters, in tegenwoordigheid van mr. J.C.M. de Haas, griffier, en is uitgesproken ter openbare zitting op 1 maart 2022.



Mrs. Speekenbrink, Brouwer en De Haas zijn niet in de gelegenheid dis vonnis mede te ondertekenen. 


",Rechtbank Zeeland-West-Brabant,2022-03-01,2022-02-28,02/230396-21,Uitspraak,,,Strafrecht,Op tegenspraak,"
Zedenzaak. Vrijspraak. Niet voldaan aan vereiste bewijsminimum artikel 342 lid 2 Sv.
","

Rechtspraak.nl

",Zedenzaak. Vrijspraak. Niet voldaan aan vereiste bewijsminimum artikel 342 lid 2 Sv.
16,ECLI:NL:RBNNE:2022:446,,Rechtbank Noord-Nederland,2022-03-01,2022-02-22,182074,Uitspraak,,,,,,,No summary available
17,ECLI:NL:RBOVE:2022:578,"

RECHTBANK OVERIJSSEL
Team Strafrecht 
Meervoudige kamer


Zittingsplaats Almelo



Parketnummers: 08-760024-18 en 08-770005-20 (ttz. gev.) (P)
Datum vonnis: 1 maart 2022




Vonnis op tegenspraak in de zaak van de officier van justitie tegen:






          [verdachte]
        ,
geboren op [geboortedatum 1] 1981 in [geboorteplaats] (Turkije),
wonende aan [adres 1] .






1Het onderzoek op de terechtzitting


Dit vonnis is gewezen naar aanleiding van het onderzoek op de openbare terechtzitting van 15 februari 2022.



De rechtbank heeft kennis genomen van de vordering van de officier van justitie mr. L. Grooters en van wat door verdachte en zijn raadsman mr. J.B.A. Kalk, advocaat te Enschede, naar voren is gebracht.





2De tenlastelegging


De verdenking komt er, na wijzigingen van de tenlasteleggingen van 15 februari 2022, kort en zakelijk weergegeven, op neer dat verdachte:




parketnummer 08-760024-18


feit 1: samen met anderen dan wel alleen opzettelijk [slachtoffer] (hierna: [slachtoffer] ) van zijn vrijheid heeft beroofd;

feit 2: heeft geprobeerd aan [slachtoffer] zwaar lichamelijk letsel toe brengen althans die [slachtoffer] heeft mishandeld;

feit 3: [slachtoffer] heeft bedreigd met de dood;




parketnummer 08-770005-20


feit 1: 10.267 gram hennep en hasjiesj aanwezig heeft gehad;

feit 2: € 32.250,-- heeft witgewassen.



Voluit luidt de tenlastelegging aan verdachte, dat:




parketnummer 08-760024-18



1.hij in of omstreeks de periode van 5 februari 2018 tot en met 6 februari 2018 te Enschede tezamen en in vereniging met een ander of anderen, althans alleen opzettelijk [slachtoffer] wederrechtelijk van de vrijheid heeft beroofd en/of beroofd gehouden, immers heeft/hebben/is/zijn verdachte en/of zijn mededader- met die [slachtoffer] afgesproken bij de growshop van verdachte en/of- met die [slachtoffer] naar binnen is gegaan en/of- op (agressieve/dreigende/intimiderende toon) tegen die [slachtoffer] gezegd ""Iood naar boven"" en/of- (vervolgens) een vuurwapen (dat onder een matras lag), althans een daarop gelijkend (vooraf dreiging geschikt) voorwerp, gepakt en/of- voornoemd vuurwapen, althans een daarop gelijkend (vooraf dreiging geschikt) voorwerp (en/of de bijbehorende patroonhouder en/of de munitie(te weten 2 patronen)) aan die [slachtoffer] getoond/voorgehouden en/of- voornoemde vuurwapen, althans een daarop gelijkend (vooraf dreiging geschikt) voorwerp, geladen en/of doorgeladen en/of (vervolgens) op die [slachtoffer] afgelopen en/of- dat vuurwapen, althans een daarop gelijkend (vooraf dreiging geschikt) voorwerp op (het hoofd) van die [slachtoffer] gericht (gehouden) en/of- tegen die [slachtoffer] gezegd/geroepen(in de Turkse taal);""ik schiet je dood"" en/of willen jullie mij gek maken""? en/of- (vervolgens) die [slachtoffer] meermalen (6 a 7 maal), althans eenmaal, (met kracht) met de achterzijde van het vuurwapen, althans een daarop gelijkend (vooraf dreiging geschikt) voorwerp, op/tegen het hoofd geslagen(ten gevolge waarvan die [slachtoffer] enige tijd het bewustzijn verliest en/of heftig begon te bloeden) en/of- (daarbij) tegen die [slachtoffer] geschreeuwd/geroepen; ""ik ga je vermoorden"" en/of- (als die [slachtoffer] aangeeft dat hij naar het ziekenhuis wilde, omdat dat hij zich niet goed voelde en/of het hoofd van die [slachtoffer] heftig bloedde) tegen die [slachtoffer] gezegd(zakelijk weergegeven), "" dat is niet nodig"" en/of ""ga maar even op de bank slapen"" en/of- de telefoon van die [slachtoffer] (af)gepakt en/of op de telefoon van die [slachtoffer] naar berichten gezocht en/of deze berichten (op instagram) bekeken en/of- tegen die [slachtoffer] (op agressieve toon) gezegd (zakelijk weergegeven) ""je moet hier blijven zitten"" en/of ""ik (verdachte) moet even weg"" en/of ""hij (onbekende medeverdachte)blijft hier bij jou ( [slachtoffer] "" en/of- (als hij -verdachte- na een half uur weer terugkomt) zich agressief gedragen en/of helemaal trilde (van woede/agressie) en/of- (als die [slachtoffer] wederom aangeeft naar het ziekenhuis te willen) tegen die [slachtoffer] gezegd (zakelijk weergegeven en/of al dan niet op dreigende/intimiderende toon) je moet niet naar het ziekenhuis"" en/of ""ga maar naar huis"" en/of ""voor dat kleine beetje bloed hoef je niet naar het ziekenhuis"" en/of- (als die [slachtoffer] (uiteindelijk) weg kan/mag) tegen die [slachtoffer] gezegd/geroepen(zakelijk weergegeven ""ik wil nooit meer iets van je horen, anders schiet ik je dood"";

2.hij in of omstreeks de periode van 5 februari 2018 tot en met 6 februari 2018 te Enschede ter uitvoering van het door verdachte voorgenomen misdrijf om aan [slachtoffer] opzettelijk zwaar lichamelijk letsel toe te brengen- die [slachtoffer] meermalen (6 a 7 maal), althans eenmaal, (met kracht) met de achterzijde van een vuurwapen, althans een daarop gelijkend (voor afdreiging geschikt) voorwerp, althans een stomp voorwerp, op/tegen het hoofd geslagen(ten gevolge waarvan die [slachtoffer] enige tijd het bewustzijn verliest en/of heftig begon te bloeden), terwijl de uitvoering van dat voorgenomen misdrijf niet is voltooid;


ALTHANS, voor zover voor het vorenstaande onder 2 geen veroordeling mocht of zou kunnen volgen, SUBSIDIAIR, terzake dat



hij in of omstreeks 5 februari 2018 tot en met 6 februari 2018 te Enschede [slachtoffer] heeft mishandeld door die [slachtoffer] meermalen (6 a 7 maal), althans eenmaal, (met kracht) met de achterzijde van een vuurwapen, althans een daarop gelijkend (voor afdreiging geschikt) voorwerp, althans een stomp voorwerp, op/tegen het hoofd geslagen (ten gevolge waarvan die [slachtoffer] enige tijd het bewustzijn verliest en/of heftig begon te bloeden);


3.hij in of omstreeks de periode van 5 februari 2018 tot en met 6 februari 2018 te Enschede 


        [slachtoffer] heeft bedreigd met enig misdrijf tegen het leven gericht en/of met zware mishandeling, immers heeft verdachte- een vuurwapen, althans een daarop gelijkend (vooraf dreiging geschikt) voorwerp, (en/of de bijbehorende patroonhouder en/of de munitie(te weten 2 patronen)) aan die [slachtoffer] getoond/voorgehouden en/of- voornoemd vuurwapen, althans een daarop gelijkend (vooraf dreiging geschikt) voorwerp, geladen en/of doorgeladen en/of (vervolgens) op die [slachtoffer] afgelopen en/of- dat vuurwapen, althans een daarop gelijkend (vooraf dreiging geschikt) voorwerp, op (het hoofd) van die [slachtoffer] gericht (gehouden) en/of- tegen die [slachtoffer] gezegd/geroepen(in de Turkse taal);""ik schiet je dood"" en/of- tegen die [slachtoffer] geschreeuwd/geroepen; ""ik ga je vermoorden"" en/of- tegen die [slachtoffer] gezegd/geroepen(zakelijk weergegeven;""ik wil nooit meer iets van je horen, anders schiet ik je dood,althans woorden van gelijke dreigende aard of strekking;

parketnummer 08-770005-20



1.hij op of omstreeks 6 februari 2018 te Enschede opzettelijk heeft geteeld en/of bereid en/of bewerkt en/of verwerkt en/of verkocht en/of afgeleverd en/of verstrekt en/of vervoerd, in elk geval opzettelijk aanwezig heeft gehad (in een pand aan [adres 1] en/of [adres 2] ) een hoeveelheid van (in totaal) ongeveer 10267 gram, in elk geval een hoeveelheid van meer dan 30 gram van een materiaal bevattende hennep en/of hasjiesj, zijnde hennep en/of een gebruikelijk vast mengsel van hennephard en plantaardige elementen van hennep waaraan geen andere substanties zijn toegevoegd (hasjiesj), (telkens) een middel als bedoeld in de bij de Opiumwet behorende lijst II, dan wel aangewezen krachten het vijfde lid van artikel 3a van die wet;

2.hij op of omstreeks 6 februari 2018 te Enschede, althans in Nederland, een voorwerp, te weten geld (in totaal 32250 euro contanten), heeft verworven en/of voorhanden heeft gehad terwijl hij, verdachte, wist dat het voorwerp onmiddellijk afkomstig was uit enig eigen misdrijf.




3De voorvragen


De rechtbank heeft vastgesteld dat de dagvaardingen geldig zijn, dat zij bevoegd is tot kennisneming van deze zaken, dat de officier van justitie ontvankelijk is in de vervolging en dat er geen redenen zijn voor schorsing van de vervolging.





4De bewijsmotivering


4.1

Het standpunt van de officier van justitie



De officier van justitie heeft zich ten aanzien van parketnummer 08-760024-18 op het standpunt gesteld dat verdachte dient te worden vrijgesproken van het onder 1 en 3 ten laste gelegde vanwege het ontbreken van voldoende wettig bewijs, en dat het onder 2 primair ten laste gelegde wettig en overtuigend is bewezen. Een beroep op noodweer dient te worden verworpen, omdat verdachte zelf het initiatief nam voor de ontmoeting en hij vanaf het begin de agressor is geweest. Ten aanzien van parketnummer 08-770005-20 heeft de officier van justitie gesteld dat het onder 1 en 2 ten laste gelegde wettig en overtuigend is bewezen. 




4.2

Het standpunt van de verdediging



De raadsman heeft het standpunt ingenomen dat verdachte ten aanzien van het onder parketnummer 08-760024-18 onder 1, 2 primair en 3 ten laste gelegde dient te worden vrijgesproken, vanwege het ontbreken van voldoende wettig en overtuigend bewijs. Wat betreft het onder 2 subsidiair ten laste gelegde heeft de raadsman gesteld dat verdachte vanwege een beroep op noodweer dient te worden vrijgesproken. Verder heeft de raadsman zich wat betreft het onder parketnummer 08-77005-20 onder 1 ten laste gelegde ten aanzien van het aanwezig hebben, vervoeren en bewerken van hennep, aan het oordeel van de rechtbank gerefereerd, en dient verdachte volgens de raadsman van het overige partieel te worden vrijgesproken. Tot slot heeft de raadsman gesteld dat verdachte ook van het onder 2 ten laste gelegde witwassen dient te worden vrijgesproken.




4.3

Het oordeel van de rechtbank



4.3.1

Parketnummer 08-760024-18




Vaststelling feiten en omstandigheden

De rechtbank stelt op grond van de inhoud van het dossier en het verhandelde ter terechtzitting de volgende feiten en omstandigheden vast. 



Op 5 februari 2018 hebben verdachte en [slachtoffer] afgesproken in het bedrijfspand van verdachte aan de [adres 2] te Enschede, alwaar een confrontatie heeft plaatsgevonden. Verdachte heeft meermalen met een stomp voorwerp op het hoofd van [slachtoffer] geslagen, waardoor die [slachtoffer] pijn voelde en hij bloed op zijn hoofd had. Op het hoofd van [slachtoffer] zaten twee scheurwonden die zijn gehecht. 




De overwegingen van de rechtbank over het onder 1 en 3 ten laste gelegde

De rechtbank is met de officier van justitie en de raadsman van oordeel dat het dossier onvoldoende wettig bewijs bevat om te komen tot een bewezenverklaring van de onder 1 ten laste gelegde opzettelijke vrijheidsbeneming en de onder 3 ten laste gelegde bedreiging tegen het leven gericht. De rechtbank zal verdachte daar dan ook van vrijspreken. 




De overwegingen van de rechtbank over het onder 2 primair ten laste gelegde  

Op basis van de letselbeschrijving in het dossier stelt de rechtbank vast dat verdachte twee scheurwonden heeft opgelopen door stomp inwerkend geweld. Verdachte heeft bekend dat hij [slachtoffer] meerdere malen met een flesje op zijn hoofd heeft geslagen. Hij heeft ontkend dat hij [slachtoffer] met een vuurwapen op het hoofd heeft geslagen. Er is zowel in het bedrijfspand als bij verdachte thuis geen vuurwapen aangetroffen. De rechtbank acht gelet hierop niet bewezen dat verdachte [slachtoffer] met een vuurwapen op zijn hoofd heeft geslagen. Wel acht de rechtbank bewezen dat hij dit heeft gedaan met een stomp voorwerp en dat dit, gelet op de ontstane scheurwonden, met kracht gepaard is gegaan. 



De rechtbank ziet zich voor de vraag gesteld of verdachte opzet had op het toebrengen van zwaar lichamelijk letsel bij [slachtoffer] en overweegt hierover het volgende. 
Het is een feit van algemene bekendheid dat het hoofd een zeer kwetsbaar en vitaal deel van het lichaam is en dat een harde slag tegen het hoofd al tot ernstig letsel kan leiden. De rechtbank is van oordeel dat verdachte, door [slachtoffer] meermalen met kracht met een stomp voorwerp op het hoofd te slaan, de aanmerkelijke kans heeft aanvaard dat [slachtoffer] zwaar lichamelijk letsel zou oplopen. De rechtbank komt daarom tot een bewezenverklaring van de primair ten laste gelegde poging zware mishandeling.




4.3.2

Parketnummer 08-770005-20




Vaststelling feiten en omstandigheden

De rechtbank stelt op grond van de inhoud van het dossier en het verhandelde ter terechtzitting de volgende feiten en omstandigheden vast.



Naar aanleiding van de hierboven beschreven confrontatie tussen verdachte en [slachtoffer] heeft op 6 februari 2018 een doorzoeking plaatsgevonden in het bedrijfspand aan de [adres 2] in Enschede. Verdachte was huurder van dit bedrijfspand. Op de eerste verdieping van dit pand werd in een jas, die op een bank lag, voor een bedrag van € 16.850,-- aan bankbiljetten aangetroffen. Daarnaast werd in een tas, die aan een kapstok hing, een bedrag van € 13.350,-- aan bankbiljetten aangetroffen. Verder werden op een tafel drie doorzichtige plastic zakken met een hoeveelheid henneptoppen en een zwarte ondoorzichtige gesealde plastic zak met daarin twee transparante grote sluitzakken met gedroogde henneptoppen aangetroffen. Voornoemde voorwerpen zijn door de politie in beslag genomen. 



Omdat in het bedrijfspand aan de [adres 2] in Enschede geen vuurwapen werd aangetroffen, is ook de woning van verdachte aan [adres 1] in Enschede doorzocht. In de schuur bij deze woning werden aangetroffen: twee sealbags met daarin een hoeveelheid hennep, twee plakken hasjiesj, een plastic zakje met een hoeveelheid henneptoppen, twee verpakkingen met daarin blokken hasjiesj, vijf plakken hasjiesj en een witte plastic zak met daarin drie blokken hasjiesj. Ook deze voorwerpen werden door de politie in beslag genomen. 



Na onderzoek van de in beslag genomen softdrugs bleek het te gaan om in totaal ongeveer 4.667 gram hennep en ongeveer 5.600 gram hasjiesj. 



Verdachte heeft bij de politie en ter zitting verklaard dat hij wist dat de hennep en hasjiesj in de schuur bij zijn woning en in zijn bedrijfspand lagen. Hij hield deze drugs voor een ander onder zich en kreeg hiervoor een geldbedrag. 



Over de in beslag genomen geldbedragen heeft verdachte verklaard dat de in de jas aangetroffen € 16.850,-- van hem is. Verdachte verklaarde dat dit bedrag bestaat uit omzet van zijn bedrijf, zijn eigen inkomen uit het bedrijf en inkomsten uit gokken. Ter terechtzitting heeft verdachte verklaard dat hij niet kan aangeven welk deel van het geldbedrag uit het bedrijf komt, welk deel zijn inkomen uit het bedrijf is en welk deel hij door gokken heeft verkregen. Over de in beslag genomen € 13.350,-- heeft verdachte verklaard dat hij niet op de hoogte was van de aanwezigheid van dit geld en dat dit niet van hem is. Ter terechtzitting heeft verdachte verklaard dat dit geldbedrag mogelijk van [naam] is en dat [naam] dit in de tas aan de kapstok heeft achtergelaten.



In verband met de aangetroffen geldbedragen is onderzoek gedaan naar de belastinggegevens van verdachte. Hieruit bleek dat over het jaar 2018 geen inkomsten uit box 1 zijn opgegeven en dat de inkomsten uit box 1 in 2017 € 8.800,-- bedroegen. Verder bleek de waarde van de bezittingen van verdachte (banksaldi) in 2018 € 826,-- te zijn en in 2017 € 465,--. De omzet van het bedrijf van verdachte, [bedrijf] BV, bedroeg in 2018 € 8.894,-- (incl. BTW) en bedroeg in 2017 € 15.389,-- (incl. BTW).




De overwegingen van de rechtbank over het onder 1 ten laste gelegde

De rechtbank is op grond van het vorenstaande van oordeel dat – gelet op de bekennende verklaring van verdachte en het proces-verbaal van bevindingen met betrekking tot de aangetroffen softdrugs – het onder 1 ten laste gelegde aanwezig hebben van ongeveer 10.267 gram hennep en hasjiesj wettig en overtuigend bewezen is. 




De overwegingen van de rechtbank over het onder 2 ten laste gelegde

De rechtbank acht bewezen dat beide aangetroffen geldbedragen aan verdachte toebehoren, nu deze geldbedragen zijn aangetroffen in het bedrijfspand van verdachte. De verklaring van verdachte dat de € 13.350,-- mogelijk aan [naam] toebehoort vindt geen steun in het dossier en is daardoor niet aannemelijk geworden. 



De rechtbank stelt vast dat er geen direct bewijs aanwezig is dat de in beslag genomen geldbedragen afkomstig zijn van enig misdrijf. De omstandigheden waaronder de geldbedragen zijn aangetroffen (in een ruimte waar ook een hoeveelheid softdrugs, een weegschaal en een sealapparaat lagen) en het feit dat de belastinggegevens van verdachte geen verklaring geven voor de herkomst van het geld, maken naar het oordeel van de rechtbank dat er zonder meer sprake is van een vermoeden van witwassen. 
Gelet op het vermoeden van witwassen en de daarbij in aanmerking genomen omstandigheden, mag van de verdachte worden verlangd dat hij een concrete, min of meer verifieerbare en niet op voorhand hoogst onwaarschijnlijke verklaring geeft voor de herkomst van de aangetroffen geldbedragen.



De rechtbank stelt vast dat de raadsman van verdachte in zijn pleidooi een verklaring heeft gegeven voor de herkomst van de aangetroffen € 16.850,--. De rechtbank heeft kennisgenomen van de twee zogenoemde boekhoudkundige stukken van het bedrijf van verdachte over de jaren 2018 en 2019, die de raadsman ter terechtzitting aan de rechtbank heeft overhandigd. Verdachte heeft ter terechtzitting verklaard dat hij deze stukken niet kent en nooit heeft gezien. Ook kon verdachte ter terechtzitting niet concreet aangeven welk deel van het aangetroffen geldbedrag uit het bedrijf komt, welk deel zijn inkomen uit het bedrijf is en welk deel hij door gokken heeft verkregen. 



De rechtbank overweegt dat de verklaring van verdachte over de herkomst van het geld geen steun vindt in de stukken van het dossier en door verdachte onvoldoende  is onderbouwd. De verklaring van verdachte is daardoor onvoldoende concreet en niet verifieerbaar. Dit brengt de rechtbank tot het oordeel dat met voldoende mate van zekerheid kan worden uitgesloten dat het geld een legale herkomst heeft en dat derhalve een criminele herkomst als enige aanvaardbare verklaring kan gelden.



Op grond van deze overwegingen acht de rechtbank het onder 2 ten laste gelegde wettig en overtuigend bewezen.





4.4

De bewezenverklaring



De rechtbank acht op grond van de in de bijlage opgenomen bewijsmiddelen waarin zijn vervat de redengevende feiten en omstandigheden waarop de bewezenverklaring steunt wettig en overtuigend bewezen dat verdachte de ten laste gelegde feiten heeft begaan, met dien verstande dat:




parketnummer 08-760024-18




2.
hij op 5 februari 2018 te Enschede ter uitvoering van het door verdachte voorgenomen misdrijf om aan [slachtoffer] opzettelijk zwaar lichamelijk letsel toe te brengen die [slachtoffer] meermalen met kracht met een stomp voorwerp, op het hoofd heeft geslagen (ten gevolge waarvan die [slachtoffer] heftig begon te bloeden), terwijl de uitvoering van dat voorgenomen misdrijf niet is voltooid;




parketnummer 08-770005-20



1.hij op 6 februari 2018 te Enschede opzettelijk aanwezig heeft gehad (in een pand aan [adres 1] en [adres 2] ) een hoeveelheid van in totaal ongeveer 10.267 gram hennep en hasjiesj, zijnde hennep en een gebruikelijk vast mengsel van hennephars en plantaardige elementen van hennep waaraan geen andere substanties zijn toegevoegd (hasjiesj), (telkens) een middel als bedoeld in de bij de Opiumwet behorende lijst II;
2.hij op 6 februari 2018 te Enschede een voorwerp, te weten geld (in totaal 30.200 euro contanten), heeft verworven en voorhanden heeft gehad terwijl hij, verdachte, wist dat het voorwerp afkomstig was uit enig misdrijf.


De rechtbank acht niet bewezen wat aan verdachte meer of anders is ten laste gelegd, zodat zij hem daarvan zal vrijspreken.



Indien in de tenlastelegging taal- en/of schrijffouten voorkomen, zijn deze verbeterd in de bewezenverklaring. De verdachte is daardoor niet geschaad in de verdediging.






5De strafbaarheid van het bewezenverklaarde


De raadsman heeft ten aanzien van het onder parketnummer 08-760024-18 onder feit 2 primair bewezen verklaarde een beroep gedaan op noodweer, waardoor verdachte dient te worden ontslagen van alle rechtsvervolging. 



Verdachte heeft verklaard dat hij boos was op [slachtoffer] omdat [slachtoffer] contact bleef zoeken met zijn schoonzus en dat hij [slachtoffer] daarop wilde aanspreken. Verdachte had met [slachtoffer] in zijn bedrijfspand afgesproken en er ontstond ruzie waarbij er steeds harder werd gepraat. Vervolgens duwde [slachtoffer] verdachte, waardoor verdachte op de grond viel. Toen hij vervolgens opstond pakte hij het glazen flesje van de tafel en sloeg daarmee [slachtoffer] meermalen op zijn hoofd. Tijdens het opstaan heeft verdachte er niet op gelet wat [slachtoffer] deed. Na de eerste slag met het flesje ging [slachtoffer] gebukt staan en heeft verdachte hem nog een paar keer geslagen. Toen [slachtoffer] tegen hem zei dat hij bloedde, stopte verdachte met slaan. 



Bij de beoordeling van het beroep op noodweer dient de rechtbank in de eerste plaats de vraag te beantwoorden of de aan dat verweer ten grondslag gelegde feitelijke toedracht aannemelijk is geworden. De rechtbank is van oordeel dat dit niet het geval is, omdat  de door verdachte geschetste toedracht geen steun vindt  in het dossier. 
De rechtbank verwerpt daarom het beroep op noodweer. 



Het bewezenverklaarde is strafbaar gesteld in de artikelen 302 juncto 45 en 420bis van het Wetboek van Strafrecht (Sr) en artikel 11 van de Opiumwet. Er zijn geen feiten of omstandigheden aannemelijk geworden die de strafbaarheid van de feiten uitsluiten. Het bewezen verklaarde levert op:




parketnummer 08-760024-18





feit 2 primair

het misdrijf: poging zware mishandeling;




parketnummer 08-770005-20





feit 1

het misdrijf: opzettelijk handelen in strijd met het in artikel 3 onder C van de Opiumwet gegeven verbod;




feit 2

het misdrijf: witwassen.





6De strafbaarheid van verdachte


Er zijn geen feiten of omstandigheden aannemelijk geworden die de strafbaarheid van verdachte uitsluiten. De rechtbank oordeelt daarom dat verdachte strafbaar is voor de bewezen verklaarde feiten.





7De op te leggen straf of maatregel


7.1

De vordering van de officier van justitie



De officier van justitie heeft gevorderd verdachte te veroordelen tot een taakstraf voor de duur van 60 uren subsidiair 30 dagen hechtenis en een voorwaardelijke gevangenisstraf voor de duur van één maand, met een proeftijd van twee jaren. 




7.2

Het standpunt van de verdediging



De raadsman heeft bepleit dat bij de strafoplegging rekening moet worden gehouden met de overschrijding van de redelijke termijn. De raadsman heeft verzocht aan verdachte een (deels) voorwaardelijke gevangenisstraf op te leggen, waarbij het onvoorwaardelijke deel gelijk is aan de dagen die verdachte in voorarrest heeft doorgebracht, met een proeftijd van één jaar, met daarnaast een taakstraf. 




7.3

De gronden voor een straf of maatregel



Bij de strafoplegging houdt de rechtbank rekening met de aard en de ernst van de gepleegde feiten, de omstandigheden waaronder deze zijn begaan en de persoon van verdachte zoals die uit het dossier en tijdens de behandeling ter terechtzitting naar voren zijn gekomen. De rechtbank acht daarbij in het bijzonder het volgende van belang. 



Verdachte heeft zich schuldig gemaakt aan een poging tot zware mishandeling door met een stomp voorwerp meermalen met kracht op het hoofd van het slachtoffer te slaan en daarmee heeft hij een inbreuk gemaakt op de lichamelijke integriteit van aangever. Deze poging tot zware mishandeling brengt gevoelens van angst en onveiligheid teweeg, zowel bij het slachtoffer als in de samenleving. Daarnaast heeft verdachte zich schuldig gemaakt aan het witwassen van een geldbedrag en aan het voorhanden hebben van een aanzienlijke hoeveelheid softdrugs. Door opbrengsten van misdrijven aan het zicht van justitie te onttrekken en daaraan een schijnbaar legale herkomst te verschaffen wordt de integriteit van het financieel en economisch verkeer aangetast. Bovendien bevordert het handelen van verdachte het plegen van delicten, omdat zonder het verschaffen van een schijnbaar legale herkomst aan criminele gelden, illegale winsten minder gemakkelijk kunnen worden besteed. Door het voorhanden hebben van hennep heeft verdachte bewust en met financieel gewin voor ogen bijgedragen aan het in stand houden van de illegale handel in hennep en de daaraan gerelateerde criminaliteit.



De rechtbank hanteert voor het bepalen van het vertrekpunt voor de strafoplegging de oriëntatiepunten voor straftoemeting en LOVS-afspraken, waaruit volgt dat voor de poging zware mishandeling een gevangenisstraf voor de duur van vier maanden, voor het witwassen een gevangenisstraf voor de duur van twee maanden en voor het voorhanden hebben van ongeveer 10.267 gram softdrugs een gevangenisstraf van zes maanden als oriëntatiepunten ten behoeve van de strafoplegging dienen. Gezien het vorenstaande hanteert de rechtbank als vertrekpunt voor het bepalen van de op te leggen straf een gevangenisstraf voor de duur van twaalf maanden.



De rechtbank slaat acht op het de verdachte betreffende uittreksel uit de Justitiële Documentatie van 19 januari 2022, waaruit onder meer volgt dat verdachte in 2012 voor hennepteelt is veroordeeld tot een werkstraf. 



De rechtbank heeft verder acht geslagen op het reclasseringsadvies dat over verdachte is uitgebracht van 19 januari 2022 en hetgeen ter terechtzitting met betrekking tot de persoonlijke omstandigheden van verdachte is besproken. 



De feiten zijn gepleegd op 6 februari 2018 en verdachte is op 7 februari 2018 in verzekering gesteld. De redelijke termijn is op 7 februari 2018 gaan lopen. Op 1 maart 2022 wijst de rechtbank vonnis. Aldus wordt pas ruim vier jaar na de aanhouding van verdachte vonnis gewezen. Als uitgangspunt geldt dat het geding – behoudens bijzondere omstandigheden die een dergelijke lange duur rechtvaardigen – met een einduitspraak dient te zijn afgerond binnen twee jaar nadat de redelijke termijn is gaan lopen. In dit verband overweegt de rechtbank dat vanuit de verdediging geen enkel verzoek tot nader onderzoek is gedaan. Ook overigens kan de rechtbank geen enkele reden aanwijzen die het tijdsverloop kan verklaren. De verdachte heeft gezien het vorenstaande ruim twee jaar langer dan redelijk is, moeten leven in onzekerheid over de afloop van de strafzaak. De rechtbank verbindt daaraan de volgende consequentie.
Bij een spoedige berechting zou de oplegging van een onvoorwaardelijke gevangenisstraf van aanzienlijke duur passend en geboden zijn geweest. Door de overschrijding van de redelijke termijn acht de rechtbank de oplegging van een dergelijke straf niet meer opportuun. De rechtbank zal het onvoorwaardelijke deel van de op te leggen gevangenisstraf om die reden beperken tot de tijd die verdachte reeds in voorarrest heeft doorgebracht. 



De rechtbank zal een hogere straf opleggen dan door de officier van justitie gevorderd, aangezien de door de officier van justitie gevorderde straf onvoldoende recht doet aan de ernst van de door verdachte gepleegde feiten.



Gezien het vorenstaande is de rechtbank van oordeel dat de oplegging van een taakstraf en een deels voorwaardelijke gevangenisstraf van na te melden duur passend en geboden is. Vanwege het tijdsverloop in deze zaak zal de rechtbank de proeftijd die wordt verbonden aan het voorwaardelijke deel van de straf bepalen op één jaar.




7.4

De inbeslaggenomen voorwerpen



De officier van justitie heeft het standpunt ingenomen dat het in beslag genomen geldbedrag van (€ 16.850 + € 13.350) € 30.200,-- dient te worden verbeurd verklaard. 



De raadsman heeft betoogd dat de € 16.850,-- dient te worden teruggegeven aan verdachte, omdat hij de herkomst van dat geld heeft aangetoond. Wat betreft het bedrag van € 13.350,-- refereert de raadsman zich aan het oordeel van de rechtbank.



De rechtbank is van oordeel dat de in beslag genomen en nog niet teruggegeven geldbedragen van € 16.850,- en € 13.350,- (in totaal € 30.200,--) vatbaar zijn voor verbeurdverklaring, nu het voorwerpen zijn waarmee het onder parketnummer 
08-770005-20 onder 2 bewezen verklaarde is begaan. De rechtbank zal de geldbedragen daarom verbeurd verklaren.






8De toegepaste wettelijke voorschriften


De hierna te nemen beslissing berust op de hiervoor genoemde wetsartikelen en de artikelen 14a, 14b, 14c, 22c, 22d, 33, 33a en 57 Sr.






9De beslissing


De rechtbank:




vrijspraak


- verklaart niet bewezen dat verdachte het onder parketnummer 08-760024-18 onder 1 en 3 ten laste gelegde heeft begaan en spreekt hem daarvan vrij;



bewezenverklaring


- verklaart bewezen dat verdachte het onder parketnummer 08-760024-18 onder 2 primair en het onder parketnummer 08-770005-20 onder 1 en 2 ten laste gelegde heeft begaan, zoals hierboven omschreven;
- verklaart niet bewezen wat aan verdachte meer of anders is ten laste gelegd en spreekt hem daarvan vrij;



strafbaarheid feiten


- verklaart het bewezen verklaarde strafbaar;
- verklaart dat het bewezen verklaarde de volgende strafbare feiten oplevert:



parketnummer 08-760024-18 




feit 2 primair
het misdrijf: poging zware mishandeling;




parketnummer 08-770005-20




feit 1 
het misdrijf: opzettelijk handelen in strijd met het in artikel 3 onder C van de Opiumwet gegeven verbod;



feit 2 
het misdrijf: witwassen;




strafbaarheid verdachte


- verklaart verdachte strafbaar voor het onder parketnummer 08-760024-18 onder 2 primair en het onder parketnummer 08-770005-20 onder 1 en 2  bewezen verklaarde;



straf


- veroordeelt verdachte tot een gevangenisstraf voor de duur van 60 (zestig) dagen;
- bepaalt dat van deze gevangenisstraf een gedeelte van 43 (drieënveertig) dagen niet ten uitvoer zal worden gelegd, tenzij verdachte zich voor het einde van de proeftijd van 1 (één) jaar schuldig maakt aan een strafbaar feit;
- bepaalt dat de tijd die de verdachte voor de tenuitvoerlegging van deze uitspraak in verzekering en voorlopige hechtenis heeft doorgebracht, bij de uitvoering van de gevangenisstraf geheel in mindering zal worden gebracht;

- veroordeelt de verdachte tot een taakstraf, bestaande uit het verrichten van onbetaalde arbeid voor de duur van 200 (tweehonderd) uren;
- beveelt, voor het geval dat de verdachte de taakstraf niet naar behoren verricht, dat vervangende hechtenis zal worden toegepast voor de duur van 100 (honderd) dagen;



de in beslag genomen voorwerpen


- verklaart verbeurd de in beslag genomen geldbedragen, te weten € 16.850,-- en € 13.350,--.



Dit vonnis is gewezen door mr. R.D.J. Visschers, voorzitter, mr. H. Stam en mr. E.J.M. Bos, rechters, in tegenwoordigheid van mr. L.C. Folkerts, griffier, en is in het openbaar uitgesproken op 1 maart 2022.





Buiten staat

Mr. R.D.J. Visschers is niet in de gelegenheid dit vonnis mede te ondertekenen.

Bijlage bewijsmiddelen






Leeswijzer

Deze bijlage maakt deel uit van het vonnis en bevat de bewijsmiddelen.





Parketnummer 08-760024-18




Wanneer hierna wordt verwezen naar dossierpagina’s zijn dit pagina’s uit het dossier van politie eenheid Oost-Nederland met nummer PL0600-2018056651-19. Tenzij hieronder anders wordt vermeld, wordt steeds verwezen naar pagina’s van een in de wettelijke vorm, door daartoe bevoegde personen, opgemaakt proces-verbaal.





1

Het proces-verbaal van aangifte van [slachtoffer] van 6 februari 2018, voor zover inhoudende, zakelijk weergegeven (pagina’s 71 t/m 73):


Op 5 februari 2018 heb ik met [verdachte] afgesproken aan de [adres 2] te Enschede. Ik zag dat hij mij een paar keer op mijn hoofd sloeg. Ik voelde veel pijn aan mijn hoofd. Er stroomde veel bloed uit mijn hoofd. In het ziekenhuis heb ik meerdere hechtingen in mijn hoofd gekregen. 





2

Een schriftelijk stuk, te weten een letselrapportage van Forensisch Geneeskundige GGD Twente, opgemaakt op 27 maart 2018 door dr. E.R. Hammacher, forensisch arts, voor zover inhoudende (pagina’s 119 en 128):


Betreft: [slachtoffer] , geboren [geboortedatum 2] 1996
Het betreft een lineaire scheurwond van 4x1 cm boven op het behaarde hoofd en op vier cm afstand een kleinere scheurwond van 1x1 cm. De wonden zijn hoogst waarschijnlijk veroorzaakt door stomp inwerkend geweld. De geschatte periode van herstel van dit letsel is 4 weken.





3

Het proces-verbaal ter zitting van 15 februari 2022, voor zover inhoudende de verklaring van verdachte, zakelijk weergegeven:


Ik heb op 5 februari 2018 twee of drie keer met een flesje op het hoofd van [slachtoffer] geslagen, waardoor hij begon te bloeden op zijn hoofd. 





Parketnummer 08-770005-20




Wanneer hierna wordt verwezen naar dossierpagina’s zijn dit pagina’s uit het dossier van politie eenheid Oost-Nederland met nummer PL0600-2018057906. Tenzij hieronder anders wordt vermeld, wordt steeds verwezen naar pagina’s van een in de wettelijke vorm, door daartoe bevoegde personen, opgemaakt proces-verbaal.





Feit 1






1

Het proces-verbaal van relaas van verbalisant [verbalisant 1] van 28 december 2019, voor zover inhoudende, zakelijk weergegeven (pagina 14):


Op 6 februari 2018 werd een zoeking verricht in het bedrijfspand van verdachte gelegen aan de [adres 2] te Enschede.





2

Het proces-verbaal van binnentreden in bedrijfspand [adres 2] te Enschede van 7 februari 2018, voor zover inhoudende, zakelijk weergegeven (pagina 79): 


In het bedrijfspand aan de [adres 2] te Enschede zijn de volgende voorwerpen in  beslag genomen: 




Goednummer 			Voorwerp


(indien bekend)  

Niet bekend  			Doorzichtige plasticzakken met vermoedelijk henneptoppen 
Niet bekend  			Zwarte ondoorzichtige gesealde plasticzak	





3

Het proces-verbaal van doorzoeking woning Merelstraat 11 van 7 februari 2018, voor zover inhoudende, zakelijk weergegeven (pagina : 


In de woning aan [adres 1] te Enschede zijn op 6 februari 2018 de volgende voorwerpen in beslag genomen:




Nummer  	Voorwerp 



1.1
sealbag met hennep 


1.2
sealbag met hennep 


2.1
plakje hash 


2.2

plakje hash 
3  		boterhamzakje met henneptoppen 



4.1
verpakking met daarin blok geperste hash 


4.2
verpakking met daarin blok geperste hash 
5  		5 plakken geperste hash 
6 witte plastic zak met daarin 3 blokken geperste hash 





4

Het proces-verbaal van onderzoek verdovende middelen van 9 februari 2018, voor zover inhoudende, zakelijk weergegeven (pagina’s 130 en 131):


De aangeboden partij verdovende middelen bestond uit: 
Aantal: 					2 
Goednummer: 				PL0600-2018056651-1653308 
Object: 					verdovende middelen (Hennep) 
Aantal: 					1 stuks 
Verpakking: 				Zak plastic 
Totale hoeveelheid: 			2 stuks 
Land: 					Nederland 
Inhoud: 				2 sluitzakken met henneptoppen gedroogd 
Bijzonderheden: 		Zwarte gesealde plastic zak met daarin 2 sluitzakken 	hennep 



Goednummer: 				PL0600-2018056651-1653310 
Object: 					Verdovende middelen (Hennep) 
Aantal: 					3 stuks 
Verpakking: 				Zak plastic 
Totale hoeveelheid: 			3 stuks 
Land: 					Nederland 
Inhoud: 			Zak 1 314 gr bruto zak 2 322 gram bruto zak 3 317 		gr bruto gewogen niet geijkte weegschaal. 
Bijzonderheden: 			3 plasticzakken met gedroogde henneptoppen 



Door ons werd het volgende waargenomen en bevonden. 
Wij, verbalisanten, hebben een onderzoek verricht aan een grote zwarte plastic gesealde zak met daarin twee transparante grote sluitzakken. In iedere zak zagen wij gedroogde henneptoppen. En drie transparante plasticzakken met gedroogde henneptoppen. De genoemde plantdelen, waaraan de hars niet was onttrokken, werden door ons herkend als materiaal van het geslacht Cannabis, beter bekend als hennep.



Bruto 2 zakken henneptoppen: 		2080 gram (afkomstig uit de zwart gesealde zak) Gedroogd: 				Ja 
Getest met: 				MMC Cannabis 
Batchnummer: 				131571 203 
te houden tot: 				08-2019 



Uitslag test
De test gaf een reactie, indicatief voor THC, zijnde de werkzame stof in hennep en hashish, vermeld op lijst II van de Opiumwet.



De genoemde plantdelen, waaraan de hars niet was onttrokken, werden door ons herkend als materiaal van het geslacht Cannabis, beter bekend als hennep. 



Bruto 3 zakken henneptoppen: 		zak 1 314 gram 
zak 2 322 gram 
zak 3 317 gram 
Gedroogd: 				Ja 
Getest met: 				MMC Cannabis 
Batchnummer: 				131571 203 
te houden tot: 				08-2019 



Uitslag test 
De test gaf een reactie, indicatief voor THC, zijnde de werkzame stof in hennep en hashish, vermeld op lijst II van de Opiumwet.






5

Het proces-verbaal van onderzoek verdovende middelen van 19 februari 2018, voor zover inhoudende, zakelijk weergegeven (pagina’s 133, 135 en 136):


Proces-verbaalnummer: PL0600-2018056651-27
Door ons werd het volgende waargenomen en bevonden. 



Een zwarte sporttas van het merk Slazenger met daarin 2 transparante sluitzakken met gedroogde plantendelen . De genoemde plantendelen waaraan de hars niet was onttrokken, werden door ons herkend als materiaal van het geslacht Cannabis , beter bekend als hennep.



Betreft onderzoek goednummers: 	A) 1658004 en 
B) 1659127 
Gewicht verpakking met inhoud:	A) 1034 gram 
B) 591 gram 
Inhoud getest met MMC test: 		Cannabis	 
Uitslag test:	 			Positief			 
Batchnummer: 				131571 203 
Test te gebruiken tot: 			08-2019 
Verschijningsvorm/
strafbaarheidstelling: 			De test gaf een reactie, indicatief voor THC, zijnde 
de werkzame stof in hennep en hashih, vermeld op lijst II van de Opiumwet.



Wit/blauwe Bigshopper van de ACTION met daarin grote blokken hash, aantal plakken hash, zakje marihuana. 
Betreft onderzoek goednummers: 	A) 1659604- B) 1659522- C) 1658021- D) 1658025-
Omschrijving verpakking 	A) 5 grote rechthoekige blokken met groene tape. Ieder blok bevatte 10 plakken hash verpakt in een witte plastic zak daar omheen een grote ballon en deze was weer verpakt in een witte plastic zak met transparante folie en omringd door groene tape. 
B) Transparant plastic zakje met daarin 5 plakken hash.
C) Afzonderlijk verpakt in transparant plastic zakje 2 
plakjes hashih. 
D) Transparant plastic zakje met gedroogde hennep topjes.
Inhoud verpakking 			A) Per pak 10 plakken hash met indruk SEK 
B) 5 plakken hash 
C) 2 losse plakjes hash 
D) Boterhamzakje met gedroogde hennep topjes 
Gewicht verpakking met inhoud:	A) Elk pak a 10 plakken had een gewicht van 1000 gram 
1000 gram x 5 pakken = 5000 gram 
B) 5 plakken hash a 100 gram per stuk 
5 x 100 gram = 500 gram totaal 
C) 2 plakjes hash a 50 gram per stuk 
2 x 50 gram = 100 gram totaal 
D) Gedroogde hennep topjes netto gewogen 9 gram
Inhoud getest met MMC test:		Cannabis 
A, B, C, D 
Uitslag:	 				Positief 
Batchnummer test: 			131571 203 
Te gebruiken tot:			08-2019
Verschijningsvorm/ 
Strafbaarheidstelling:	De test gaf een kleurreactie, indicatief voor THC, zijnde de werkzame stof en hennep in hashih, vermeld op lijst II van de Opiumwet.





4

Het proces-verbaal ter zitting van 15 februari 2022, voor zover inhoudende de verklaring van verdachte, zakelijk weergegeven:


Ik wist dat de hennep en hasjiesj in de schuur bij mijn woning en bedrijfspand lagen. Ik bewaarde de softdrugs voor een ander en kreeg hiervoor een geldbedrag. 




Feit 2






1

Het proces-verbaal van relaas van verbalisant [verbalisant 1] van 28 december 2019, voor zover inhoudende, zakelijk weergegeven (pagina 14):


Op 6 februari 2018 werd een zoeking verricht in het bedrijfspand van verdachte gelegen aan de [adres 2] te Enschede.





2

Het proces-verbaal van binnentreden in bedrijfspand [adres 2] te Enschede van 7 februari 2018, voor zover inhoudende, zakelijk weergegeven (pagina 78 en 79): 


In het bedrijfspand aan de [adres 2] te Enschede zijn de volgende voorwerpen in  beslag genomen: 




Goednummer 			Voorwerp


(indien bekend)  

Niet bekend  			Zwarte jas met bankbiljetten 
Niet bekend  			Bankbiljetten in een licht kleurige stoffentas



Er werden op een tafel drie doorzichtige plasticzakken met vermoedelijke henneptoppen aangetroffen in beslag genomen. Op dezelfde tafel stonden eveneens een weegschaaltje en een sealapparaat.





3

Het proces-verbaal van bevindingen van verbalisant [verbalisant 2] van 5 maart 2018, voor zover inhoudende, zakelijk weergegeven (pagina’s 110 en 112):


De plasticzakken hadden de volgende inhoud:  
4.) Bankbiljetten afkomstig uit de donkerkleurige jas.  Deze waren opgeborgen in  een doorzichtige verzegelde plastic zak. 
5.) Bankbiljetten afkomstig uit het perceel [adres 2] te Enschede. Deze waren opgeborgen in een doorzichtige verzegelde plastic zak.



Totaal in  beslaggenomen: 
In perceel [adres 2] 		€ 13.350,--
Uit de donker gekleurde jas 		€ 16.850,-- 





4

Het proces-verbaal van bevindingen van verbalisant [verbalisant 2] van 27 juni 2018, voor zover inhoudende, zakelijk weergegeven (pagina’s 113 en 114): 


Inkomsten [verdachte]Jaar 				2016 		2017 		2018Inkomen box 1 			€ 2.115,-- 	€ 8.800,-- 	Geen opgave
Waarde bezittingen [verdachte]Jaar 				2016  		2017  		2018 Banksaldi			€ 182,--		€ 465,--		€ 826,--





        [bedrijf] B.V.Jaar 				2016 		2017 		2018 Omzet (incl. BTW) 		€ 12.846,--	€ 15.389,-- 	€ 8.894,--
Omzet (excl. BTW)		€ 10.148,--	€ 12.157,--	€ 7.931,--





5

Het proces-verbaal ter zitting van 15 februari 2022, voor zover inhoudende de verklaring van verdachte, zakelijk weergegeven:


De aangetroffen € 16.850,-- in de jas in mijn bedrijfspand zijn van mij.


",Rechtbank Overijssel,2022-03-01,2022-03-01,08-760024-18 en 08-770005-20 (ttz. gev.) (P),Uitspraak,,,Strafrecht,Eerste aanleg - meervoudig,"
De rechtbank Overijssel veroordeelt een 41-jarige man tot een gevangenisstraf van 60 dagen, waarvan 43 dagen voorwaardelijk met een proeftijd van 1 jaar voor poging zware mishandeling, witwassen en bezit van softdrugs. Naast de gevangenisstraf legt de rechtbank de man een taakstraf op van 200 uur.
","

Rechtspraak.nl

","De rechtbank Overijssel veroordeelt een 41-jarige man tot een gevangenisstraf van 60 dagen, waarvan 43 dagen voorwaardelijk met een proeftijd van 1 jaar voor poging zware mishandeling, witwassen en bezit van softdrugs. Naast de gevangenisstraf legt de rechtbank de man een taakstraf op van 200 uur."
18,ECLI:NL:RBMNE:2022:760,"

RECHTBANK MIDDEN-NEDERLAND


Strafrecht
Zittingsplaats Lelystad



Parketnummer: 16/211048-19 (P)




Vonnis van de meervoudige kamer van 1 maart 2022




in de strafzaak tegen





          [verdachte] 
 ,

geboren op [2002] te [geboorteplaats] (Suriname),
wonende aan het [adres] te [woonplaats] . 




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting met gesloten deuren van 15 februari 2022.



De rechtbank heeft kennisgenomen van de vordering en standpunten van officier van justitie mr. C.J. Booij en van hetgeen verdachte en zijn raadsman, mr. D.A.W. Dekker, advocaat te Almere, naar voren hebben gebracht.




2TENLASTELEGGING


De tenlastelegging is als bijlage aan dit vonnis gehecht.



De verdenking komt er, kort en feitelijk weergegeven, op neer dat verdachte:



op 2 april 2019 in Almere, samen met een of meer anderen, [slachtoffer 1] en/of [slachtoffer 2] en/of [slachtoffer 3] door geweld en/of bedreiging met geweld heeft gedwongen tot afgifte van een geldbedrag van ongeveer 400 euro toebehorend aan de winkel [winkel 1] ,



en/of



op 2 april 2019 in Almere, samen met een of meer anderen, een geldbedrag van ongeveer 400 euro heeft gestolen van de winkel [winkel 1] met geweld en/of bedreiging met geweld tegen [slachtoffer 1] en/of [slachtoffer 2] en/of [slachtoffer 3] .




3VOORVRAGEN


De dagvaarding is geldig, de rechtbank is bevoegd tot kennisneming van het tenlastegelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1


Het standpunt van de officier van justitie

De officier van justitie acht de ten laste gelegde afpersing, in vereniging gepleegd, wettig en overtuigend te bewijzen. 




4.2


Het standpunt van de verdediging

De raadsman heeft vrijspraak bepleit van het tenlastegelegde. Hij heeft daartoe aangevoerd dat uit de stukken in het dossier enkel losse opvallende punten naar voren komen waaruit niet kan volgen dat verdachte betrokken is geweest bij het tenlastegelegde. De signalementen zijn niet concreet en niet voldoende onderscheidend. Uit de appgesprekken volgen geen aanwijzingen voor de betrokkenheid van verdachte. Het masker dat een van de overvallers aanhad komt niet overeen met het masker op de foto die is aangetroffen op de telefoon van verdachte. Er is geen sprake van dezelfde modus operandi als bij de overval op de KFC. Bovendien is de gestelde modus operandi niet geconcretiseerd. Evenmin is er sprake van een situatie die evident schreeuwt om een verklaring van verdachte. Er is enkel sprake van indirecte aanwijzingen die niet kunnen worden gekwalificeerd als wettig en overtuigend bewijs. 




4.3

Het oordeel van de rechtbank




Bewijsmiddelen




            [slachtoffer 1]
           heeft aangifte gedaan. Zij heeft onder meer het volgende verklaard, zakelijk weergegeven:
Vanochtend, 2 april 2019, was ik in de [winkel 1] in Almere. Ik stond met mijn rug naar de hoofdingang en voelde dat iemand aan mijn bodywarmer mij naar achteren trok. Ik voelde dat ik naar achteren werd getrokken. Ik draaide mij om en zag dat er een jongen voor mij stond welke ik niet ken.
Ik zal deze jongen omschrijven als NN1. 
Ik hoorde NN1 zeggen: “Meekomen, meekomen, waar is het geld, is er een kluis.” Ik zag dat NN1 met volgens mij zijn rechterhand een vuurwapen vasthield en op mij richtte.
Ik zag tegelijkertijd dat mijn collega [slachtoffer 2] [de rechtbank begrijpt: aangeefster [slachtoffer 2] ] welke ook aan de voorzijde van de winkel stond, bij haar haren werd gegrepen door een andere jongen.
Ik hoorde NN1 continue vragen: “Waar is de kluis, waar is het geld.” 
Ik zag dat NN2 met een hamer op oranje brievenbussen ging slaan welke ook in het kantoor stonden.

          [slachtoffer 3] [de rechtbank begrijpt: aangeefster [slachtoffer 3] ] opende op de begane grond met een drukknopje de deur welke weer toegang geeft tot de winkel. Ik denk dat NN2 bij deze deur bleef staan en zag dat NN1 met [slachtoffer 3] en mij naar de kassa's van de klantenservice liepen. Ik opende vanaf de ingang gezien de meest rechterkassa. Ik zag dat [slachtoffer 3] de kassa hiernaast opende. Ik zag dat NN1 aan de andere kant van de toonbank stond en een plastic tas open vasthield naast de toonbank zodat het geld er in geschoven kon worden. 
Ik pakte eerst al het briefgeld uit de kassa en legde dit op de toonbank. Daarna pakte ik de kleingeld bakjes en gooide dit leeg op de toonbank. Ik hoorde dat NN1 bleef vragen om geld. 
Ik zag dat al het geld van de kassa waar ik voor stond, op de toonbank lag. 
Ik zag dat NN1 het geld in de bovengenoemde tas schoof. 
Ik zag dat NN2 nog in de deuropening stond richting het magazijn en zag dat NN1 richting hem liep. Ik zag dat zowel NN1 als NN2 beide door deze deur heen gingen en zag ze daarna niet meer. Ik zag dat de deur van de nooduitgang op een kier stond.





            [slachtoffer 2]
           heeft als bedrijfsleider mede namens de [winkel 1] aangifte gedaan. Zij heeft onder meer het volgende verklaard, zakelijk weergegeven: 
Op 2 april 2019 was ik in de [winkel 1] in Almere. Omstreeks 10:15 uur kwamen er twee personen de winkel binnen. Ik zag dat er één persoon met een hamer op de stellingen en op onze spullen ging slaan.
Ik hoorde dat de eerste verdachte zei: “Jij moet mee, naar achteren.” Ik voelde dat deze verdachte mij bij mijn haar vastpakte. Het lukte mij om los te rukken, waarna hij mij vastpakte bij mijn bodywarmer van de [winkel 1] . 
Ik hoorde dat hij bleef herhalen: “Naar achteren, naar achteren. Mee jij.” Ik zag dat de verdachte bleef slaan met die hamer tegen de stellingen van de winkel.





            [slachtoffer 3]
           heeft aangifte gedaan. Zij heeft onder meer het volgende verklaard, zakelijk weergegeven:
Op 2 april 2019 was ik omstreeks 10:20 uur in de [winkel 1] in Almere. Toen ik vervolgens stond keek ik langs de stelling heen en zag ik dat er op het midden looppad van de winkel mijn bedrijfsleidster [slachtoffer 2] [de rechtbank begrijpt: aangeefster [slachtoffer 2] ] stond met een man. Ik zag dat de man aan haar haren trok en ik zag dat [slachtoffer 2] zich probeerde los te rukken. 
Ik zag op dat moment dat hij nog steeds aan haar haren trok en dat hij met zijn andere hand een hamer vasthield, hij had de hamer vast en maakte daarmee slaande bewegingen naar de artikelen in de winkel. De artikelen stonden op de stellingen en vielen door de slaande bewegingen van de hamer op de grond.
Ik voelde ineens dat iemand aan de achterkant van mijn bodywarmer trok. Ik werd geduwd richting de toegangsdeur naar het grote magazijn, kantoor en kantine. Toen ik in richting de toegangsdeur liep van het grote magazijn, kantoor en kantine had de persoon die mij vasthield en duwde ook iets in zijn hand, ik dacht dat dit een zwarte vuurwapen was. Hij had het vuurwapen vast met zijn linkerhand gericht op de zijkant van mijn hoofd. Toen zag ik ineens dat er ook nog een andere man was die leek op de man die mij vasthield. Ik zag dat de man [slachtoffer 1] vast had aan haar bodywarmer.
Ik zag dat de mannen meteen naar beneden gingen. Wij moesten mee met de mannen. 1 man bleef bij ons en de andere man was weg. De man die bij ons was die zei dat we naar de klantenservice moesten gaan. Daar hadden [slachtoffer 1] en ik allebei een kassa geopend en het geld eruit gehaald. Ik zag dat de man een tas uit zijn jaszak pakte. Het was een plastic tas. De man deed de tas open en wij moesten het geld in de tas doen.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
Op 4 april 2019 bekeek ik, verbalisant [verbalisant 1] , de ladespecificatie kasopmaak van dit filiaal van de [winkel 1] .
Uit de kassalade met het kassanummer 77472 mist er een totaalbedrag van € 209,05. Uit de kassalade met het kassanummer 77482 mist er een totaalbedrag van € 171,03. 
Het totaal weggenomen (schade)bedrag betreft: € 380,08




Verbalisant [verbalisant 1] heeft in een proces-verbaal van bevindingen onder meer het volgende gerelateerd, zakelijk weergegeven:
Op vrijdag 5 april 2019 bekeek ik de camerabeelden van de [winkel 1] , gevestigd op de [adres] te [vestigingsplaats] en bevond het volgende:
Als het camerasysteem dinsdag 2 april omstreeks 10:25 uur aangaf, zag ik dat er twee personen de winkel in komen lopen. Ik zag dat verdachte 1 een donkerkleurig op een vuurwapengelijkend voorwerp in zijn rechterhand droeg. Ik zag dat hij direct op getuige [slachtoffer 1] afliep. Ik zag dat hij zijn rechterarm omhooghield met in zijn hand een vuurwapen en deze gericht hield op het hoofd van getuige [slachtoffer 1] .
Ik zag dat verdachte 2 een klauwhamer in zijn rechterhand vast had. Ik zag dat hij met de klauwhamer op de stelling sloeg waar getuige [slachtoffer 1] stond.
Ik zag dat verdachte 2 direct doorliep en links om dit schap liep het middenpad van de winkel in. Ik zag dat daar een persoon direct rechts achter de eerste stelling stond. Ik verbalisant herken deze vrouw als de aangeefster [slachtoffer 2] . Ik zag dat zij naar verdachte 2 keek en wegrende richting de rechterzijde van de winkel, gezien vanaf de camerapositie. Ik zag dat verdachte 2 achter haar aanrende en haar vastpakte.
Ik zag dat verdachte 1 tegelijkertijd getuige [slachtoffer 1] met zijn linkerhand bij haar bodywarmer pakte en dat hij haar meetrok naar de rechterzijde van de winkel. Ik zag dat hij zijn rechterarm gestrekt voor zich uithield. Ik zag dat hij in zijn rechterhand nog steeds een op een vuurwapengelijkend voorwerp had.
Ik zag dat verdachte 2 met zijn rechterhand het vuurwapen richtte op verdachte 1 en aangeefster [slachtoffer 1] .
Ik zag dat zowel getuige [slachtoffer 1] als getuige [slachtoffer 3] achter de balie gingen staan van de kassa’s. Ik zag dat getuige [slachtoffer 1] de kassalade van de linker kassa openmaakte doormiddel van in te loggen op het computersysteem. Ik zag dat verdachte 1 voor de balie van deze kassa’s kwam staan. Ik zag dat hij zijn rechterarm gestrekt voor zich uithield met in zijn rechterhand een op een vuurwapen gelijkend voorwerp. Ik zag dat hij deze richtte op de getuigen achter de balie.
Ik zag dat verdachte 1 de plastictas van de supermarkt Plus opende en deze boven de balie vasthield. Ik zag dat getuige [slachtoffer 1] het geld uit de kassalade op de balie weglegde. Ik zag dat verdachte 1 dit pakte en in de plastictas van de supermarkt Plus stopte.
Ik zag dat verdachte 1 vervolgens voor de balie gaat staan waar de rechterkassa is. Ik zag dat hij spullen van de balie afpakte en dit in zijn plastictas van de supermarkt Plus stopte.
Ik zag dat hij vervolgens omdraaide en wegrende tussen de schappen door naar de linker achterzijde van de winkel. Aldaar zit de deur gevestigd richting het kantoor en magazijn.
Ik zag op camera 6, de camera aan de achteruitgang, dat de verdachten op 2 april 2019 omstreeks 10:27 uur via de achteruitgang de winkel verlaten en wegrennen richting het [straat] .
Ik kan de twee verdachten als volgt omschrijven: 
Verdachte 1: 
Smal tot normaal postuur
Negroïde huidskleur
Voor zijn gezicht draagt hij een witkleurig masker ofwel sjaal met een donkerkleurige streep over het midden
Donkerkleurig vuurwapen.
Verdachte 2: 
Smal tot normaal postuur
Blanke tot licht getinte huidskleur
Donkerkleurige sjaal voor de neus en mond
IJzeren hamer




Verbalisant [verbalisant 2] heeft in een proces-verbaal van bevindingen onder meer het volgende gerelateerd, zakelijk weergegeven:
In het proces verbaal van bevindingen met documentcode 2019040509153625 werden de camerabeelden van de [winkel 1] omschreven. Op foto 14 van dit proces-verbaal is te zien dat een verdachte een wit masker droeg wat de kin tot en met de neus van de verdachte bedekt. Op de foto is te zien dat op het masker een dunne zwarte lijn rondom de neusstreek loopt. Ter hoogte van de lippen is op het masker een dikke donkere lijn te zien die loopt van wang tot wang.
Uit het onderzoek 25Rockport, in het proces-verbaal van bevindingen met pvnummer 222, blijkt dat op de telefoon van verdachte [verdachte] een foto staat waarop verdachte [medeverdachte 1] een masker droeg waarvan de uiterlijke kenmerken overeenkomen met het masker bij de overval op de [winkel 1] . Op dit masker is namelijk dezelfde dunne zwarte lijn rondom de neus zichtbaar.





Verbalisant [verbalisant 2] heeft in een proces-verbaal van bevindingen onder meer het volgende gerelateerd:
	GEBRUIKER TEL [telefoonnummer] 
Uit het onderzoek 25Rockport blijkt dat verdachte [medeverdachte 1] gebruik maakt van het telefoonnummer [telefoonnummer] .



VOOR DE OVERVAL 
Te zien is dat het telefoonnummer [telefoonnummer] , welke in gebruik is bij verdachte [verdachte] , voor de overval drie maal gepoogd heeft contact met het telefoonnummer [telefoonnummer] op te nemen, welke in gebruik is bij medeverdachte [medeverdachte 1] .




          [telefoonnummer] 	[verdachte] 	[telefoonnummer] 	02-04-2019 09:12:27 	2 

          [telefoonnummer] 	[verdachte] 	[telefoonnummer] 	02-04-2019 08:45:32 	2 

          [telefoonnummer] 	[verdachte] 	[telefoonnummer] 	02-04-2019 08:45:23 	2




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
	GEBRUIKER TEL [telefoonnummer] 
Op 19 juli 2018 verklaarde [medeverdachte 2] dat hij gebruik maakt van het telefoonnummer [telefoonnummer] .



VOOR DE OVERVAL 
Te zien is dat het telefoonnummer [telefoonnummer] , welke in gebruik is bij verdachte [medeverdachte 2] , voor de overval twee maal contact heeft met het telefoonnummer [telefoonnummer] , welke in gebruik is bij medeverdachte [verdachte] .



inkomend GESPREK 02-04-2019 08:02:36 88 [telefoonnummer] [adres] [woonplaats] [telefoonnummer] [verdachte] , [adres] [woonplaats]



inkomend GESPREK 02-04-2019 08:29:38 15 [telefoonnummer] [adres]  [telefoonnummer] [verdachte] , [adres] 



TIJDENS DE OVERVAL 
Op 2 april 2019 om 10:29 uur straalt hij de telefoniemast aan op de [adres] te Almere, inde nabije omgeving van de woning van verdachte [medeverdachte 2] , op de [adres] te [woonplaats] . 
De contacten betreffen uitgaande gesprekken richting het telefoonnummer [telefoonnummer] , welke in gebruik is bij verdachte [verdachte] . Het betreffen allen gesprekken van 2 seconden.



uitgaand GESPREK 02-04-2019 10:29:37 3 [telefoonnummer] [adres] [woonplaats] [telefoonnummer] [verdachte] , [adres] [woonplaats]



uitgaand GESPREK 02-04-2019 10:29:51 2 [telefoonnummer] [adres]  [telefoonnummer] [verdachte] , [adres] 




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
	GEBRUIKER TEL [telefoonnummer] 
Uit het onderzoek 25Rockport blijkt dat verdachte [verdachte] gebruik maakt van het telefoonnummer [telefoonnummer] .



Op 2 april 2019 in de ochtend is het volgende te zien:
Te zien is dat het telefoonnummer [telefoonnummer] wat in gebruik is bij verdachte [verdachte] , voor de overval contact heeft met twee verschillende telefoonnummers. Er zijn twee uitgaande gesprekken met het telefoonnummer [telefoonnummer] , welke in gebruik is bij medeverdachte [medeverdachte 2] . Ook heeft hij twee maal een uitgaand gesprek van twee seconden met het telefoonnummer [telefoonnummer] , welke in gebruik is bij [medeverdachte 1] . 
Uit de mastgegevens blijkt dat de telefoon aanstraalt op de telefoniemast op de [straat] , welke in de nabije omgeving is van de woning van verdachte [verdachte] , [adres] te [woonplaats] .



uitgaand GESPREK 02-04-2019 08:02:27 88 [straat] [woonplaats] [telefoonnummer] [A] [adres] [woonplaats] 
uitgaand GESPREK 02-04-2019 08:29:29 14 [adres]  [telefoonnummer] [A] [adres] 
uitgaand GESPREK 02-04-20 08:45:20 2 [straat] [woonplaats] [telefoonnummer] ONBEKEND
uitgaand GESPREK 02-04-20 08:45:30 2 [straat] [woonplaats] [telefoonnummer] ONBEKEND
uitgaand DATA-VERKE 02-04-2019 08:45:36 1609 [straat] [woonplaats] Internet



Uit de mastgegevens blijkt dat de mobiele telefoon aanstraalt op de telefoniemast op de [adres] te [woonplaats] . Dit is in de nabije omgeving van [medeverdachte 1] geboren op [2001] , wonende op de [adres] te [woonplaats] .



uitgaand DATA-VERKE 02-04-2019 09:12:30 589 [adres] [woonplaats] Internet
uitgaand DATA-VERKE 02-04-2019 09:23:27 [adres] [woonplaats] Internet



Vervolgens is er te zien dat het mobiele telefoonnummer [telefoonnummer] in de periode van 2 april tussen 09:23:27 uur en 11:02:59 uur geen data uitzend en dat de telefoon op de voicemail springt. Hieruit kan worden opgemaakt dat de mobiele telefoon deze periode uit staat.
Op 2 april om 09:23:27 uur straalt de telefoon welke in gebruik is bij verdachte [verdachte] voor het laatst aan op de [straat] . Vervolgens straalt hij op 2 april 2019 om 11:02:59 uur aan op de [adres] te [woonplaats] . Dit betreft de telefoniemast in de nabije omgeving van de woning van verdachte [medeverdachte 2] , op de [adres] te [woonplaats] .




Verbalisant [verbalisant 3] heeft in een proces-verbaal van bevindingen onder meer het volgende gerelateerd:
Op de dag van de overval heeft verdachte [verdachte] 3 keer 's morgens telefonisch contact gemaakt met het nummer van verdachte [medeverdachte 1] . Te weten 08:45:23 uur, 08:45:32 en 09:12:27 uur. Dit resulteerde in contacten van 3 tikken waarvan ambtshalve bekend is dat dit geen gesprek oplevert.
Verder was opmerkelijk dat er op 2 april 2019 van ‘s morgens vroeg tot ‘s avonds laat geen mastgegevens zijn te zien van het mobiele telefoonnummer van verdachte [medeverdachte 1] , hetgeen zou kunnen betekenen dat de mobiele telefoon gedurende deze tijd is uitgezet.




Verbalisant [verbalisant 4] heeft in een proces-verbaal van bevindingen onder meer het volgende gerelateerd:
Ik bekeek de camerabeelden.
Ik, verbalisant [verbalisant 4] , zag in het beeld kijkend in de [straat] te [woonplaats] twee personen donker gekleed komend uit de richting van de [straat] te [woonplaats] . Ik zag dat dit om 10:06 uur was.
Ik kan voorste verdachte als volgt omschrijven: 
Verdachte 1: 
- Man 
- Slank postuur 
- Donkere huidskleur
Ik kan de achterste verdachte als volgt omschrijven: 
Verdachte 2 
- Man 
- Slank postuur 
- Blanke huidskleur 
Ik zag dat verdachte 2 kleiner was dan verdachte 1.
Ik zag dat op dinsdag 2 april 2019 om 10:18 uur er een scooter via de [straat] te [woonplaats] wegreed richting het [straat] . Ik zag dat deze scooter uit de richting van de [straat] kwam. Ik zag dat er twee personen op deze scooter zaten.
Ik zag dat de scooter vervolgens de [straat] op reed.
Ik zag dat de scooter in beeld kwam op de [straat] ter hoogte van bushalte [bushalte] . Ik zag dat de scooter uit de richting van de [straat] kwam. Ik zag de personen op de scooter dezelfde signalementen hadden als de eerder omschreven verdachten.
Ik zag dat de scooter vervolgens om 10:19 uur in beeld kwam bij de camera die hangt op de [straat] . Ik zag dat de scooter uit de [straat] kwam. Ik zag dat de scooter de [straat] over stak en achter het pand van [winkel 2] uit het zicht verdween.
Ik zag dat het volgende camerabeeld met daarop de verdachte om 10:22:32 uur was op de [straat] .
Ik zag dat om 10:25:31 uur er twee verdachten uit de steeg kwamen gelopen. Ik zag dat de twee voldeden aan het signalement van verdachte 1 en verdachte 2. Ik zag dat om 10:25:40 uur de twee verdachten de [winkel 1] binnen gingen.
Ik zag dat om 10:29 uur de scooter met de twee verdachten wegreed in de richting van de [straat] te Almere.
Ik zag dat om 10:29:19 uur de verdachten langs [bushalte] reden over de [straat] komende uit de richting van de [straat] in de richting van de [straat] .
Ik zag dat de scooter om 10:29:34 uur de [straat] op reed in de richting van het [straat] te Almere.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
	Op 25 april 2019 bekeek ik de geleverde camerabeelden en bevond het volgende:
Deze camera zit bevestigd op de zijkant van de [winkel 1] en geeft zicht op de achteringang van de [winkel 1] en het [straat] . Ook geeft hij zicht op de trap richting het [straat] .
Als camera07, 2 april 2019 10:20 aangaf zag ik dat er de twee verdachten via de trap vanaf het [straat] , het [straat] opliepen.
Als camera07, 2 april 2019 om 10:28 uur aangaf, zag ik dat de verdachten via de achterdeur van de [winkel 1] naar buiten kwamen.
Ik zag dat de verdachten het [straat] over renden richting de trap naar het [straat] . Ik zag dat ze naar boven renden het [straat] op.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
Supermarkt [winkel 2] zit gevestigd op de [adres] te [vestigingsplaats] . Dit is direct aan de achterzijde van de [winkel 1] .
Op 5 april 2019 heb ik verbalisant de camerabeelden opgehaald en bekeken. Ik verbalisant heb het volgende bevonden:
Als het camerasysteem 10:19:49 aangaf zag ik dat er een snorfiets geparkeerd werd en dat er twee personen de trap oprenden. Vanaf nu noem ik deze twee personen verdachte 1 en verdachte 2.
Als het camerasysteem 10:28:56 aangaf, zag ik dat verdachte 1 en verdachte 2 weer naar beneden kwamen lopen via de trap, komende vanaf het [straat] gaande naar de [straat] .
Als het camerasysteem 10:29:03 aangaf, zag ik dat de verdachten met de scooter wegrijden.




Verbalisant [verbalisant 4] heeft in een proces-verbaal van bevindingen onder meer het volgende gerelateerd:
Ik zag dat camera 12 aan de andere kant van het pand zicht gaf op de [straat] en de ingang op het [straat] te Almere. Ik, verbalisant, bekeek de camerabeelden.
Ik zag op camera 12 dat om 10:05 uur aan de achterzijde van de [straat] twee deuren zaten. Ik zag dat de rechterdeur open ging.
Ik zag dat er twee personen, volledig in het zwart gekleed achter elkaar de deur uit kwamen gelopen en de [straat] in liepen richting de [straat] .
Ik zag dat om 10:15 uur dat de rechterdeur open ging.
Ik zag om 10:15 uur een persoon uit de deur kwam gelopen en naar de andere persoon liep.
Ik zag dat er achter de bossage een scooter naar voren kwam. Ik zag dat de twee personen met de scooter bezig waren.
Ik zag dat de scooter vervolgens weg reed onder de flat door richting de [straat] .
Ik zag dat om 10:30:10 uur twee personen uit de richting van de [straat] kwamen gerend onder de onderdoorgang.
Ik zag dat deze personen richting de rechterdeur rende en dat er een derde persoon in beeld kwam. Ik zag dat deze personen met wat leek op een sleutel de deur opende en dat de derde persoon ook de deur binnen ging.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
Ik verbalisant liep op de [straat] en bekeek het portiek waar de verdachten in en uit gingen. Ik verbalisant [verbalisant 1] keek door de ruit van deze deur en zag dat het de achterdeur betrof van de [straat] . Ik zag ook de vooringang van het portiek, welke gelegen ligt direct aan de [straat] . Hierop ben ik naar de [straat] gelopen en bekeek het portiek. Ik zag dat er vijf belletjes met naamplaatjes naast de deur hingen. Ik zag het volgende: 

          [nummer] (leeg plaatje) 
In de Gemeenschappelijke Basis Administratie zag ik dat de volgende personen hier ingeschreven stonden: [nummer]   [medeverdachte 2] [2001] .




Bewijsoverwegingen 

Op basis van voornoemde bewijsmiddelen stelt de rechtbank het volgende vast. Verdachte heeft op 2 april 2019 kort voor de overval geprobeerd te bellen met medeverdachte [medeverdachte 1] . Kort daarna bevindt verdachte zich in de omgeving van de woning van [medeverdachte 1] . Ook heeft verdachte telefonisch contact met medeverdachte [medeverdachte 2] . Er vindt vervolgens vanuit de woning van [medeverdachte 2] aan de [straat] een voorverkenning plaats. Nadat ze zijn teruggekomen pakken de overvallers de scooter en rijden ze naar de achteringang van de [winkel 2] waar zij de scooter vervolgens parkeren. Ze lopen naar de [winkel 1] en daar vindt vervolgens de overval plaats. Tijdens de overval is de telefoon van verdachte uit. De telefoon van [medeverdachte 1] is op 2 april 2019 de hele dag uit. De overvallers verlaten het pand van de [winkel 1] via de nooduitgang, rennen naar de scooter en vertrekken richting de [straat] . Vervolgens is te zien dat de overvallers naar de achterkant van de woning van [medeverdachte 2] rennen en daar naar binnen gaan. De telefoon van verdachte straalt dan een telefoniemast aan in de omgeving van de woning van [medeverdachte 2] .



De rechtbank is van oordeel, gelet op de hierboven genoemde bewijsmiddelen in samenhang bezien en mede in aanmerking genomen dat verdachte tot op heden geen verklaring heeft willen afleggen, dat het niet anders kan zijn dan dat verdachte en [medeverdachte 1] de personen zijn geweest die de [winkel 1] hebben overvallen. Daar komt bij dat verdachte en [medeverdachte 1] passen in de signalementen zoals die volgen uit de beschrijvingen van de camerabeelden. Bovendien blijkt uit afgetapte gesprekken tussen [medeverdachte 1] en [medeverdachte 2] dat [medeverdachte 1] , terwijl hij in detentie zit, heeft geprobeerd om contact op te nemen met verdachte, die hij in die gesprekken zijn ‘tweemans’ noemt, om te overleggen of hij een verklaring zal afleggen en dat [medeverdachte 2] hen daarbij helpt. De rechtbank acht de ten laste gelegde afpersing, in vereniging gepleegd met een ander, wettig en overtuigend bewezen. 





5BEWEZENVERKLARING


De rechtbank acht wettig en overtuigend bewezen dat verdachte:



op 2 april 2019 te Almere, tezamen en in vereniging met een ander, met het oogmerk om zich wederrechtelijk te bevoordelen door geweld en bedreiging met geweld [slachtoffer 1] en [slachtoffer 2] en [slachtoffer 3] heeft gedwongen tot afgifte van een geldbedrag van ongeveer 400 euro, toebehorende aan de winkel [winkel 1] , welk geweld en welke bedreiging met geweld hierin bestond(en) dat verdachte en/of zijn mededader

- met gezichtsbedekking voornoemde winkel zijn binnengegaan en
- met een hamer, op de stellingen in de winkel heeft geslagen en
- die [slachtoffer 2] bij haar haren heeft vastgepakt en de woorden heeft toegevoegd: ‘naar achteren mee jij’, en
- die [slachtoffer 1] aan haar kleding heeft getrokken en de woorden heeft toegevoegd:’ meekomen meekomen, waar is het geld is er een kluis’, en
- die [slachtoffer 3] aan haar kleding heeft getrokken en
- een op een vuurwapen gelijkend voorwerp dreigend in de richting van die [slachtoffer 1] en die [slachtoffer 3] heeft gehouden en getoond en
- die [slachtoffer 1] en die [slachtoffer 3] onder bedreiging van een vuurwapen heeft meegetrokken naar de kassa en
- vervolgens het geld in een plastic tas heeft gestopt.


Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN HET FEIT


Er is geen omstandigheid aannemelijk geworden die de strafbaarheid van het bewezenverklaarde uitsluit, zodat dit strafbaar is.



Het bewezenverklaarde levert volgens de wet het volgende strafbare feit op: 




afpersing, terwijl het feit wordt gepleegd door twee of meer verenigde personen.





7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF


8.1


De vordering van de officier van justitie

De officier van justitie heeft gevorderd verdachte ter zake van het door de officier van justitie bewezen geachte te veroordelen tot een jeugddetentie van 8 maanden.




8.2


Het standpunt van de verdediging

De raadsman heeft de rechtbank verzocht, indien het feit bewezen zal worden verklaard, bij het bepalen van de op te leggen straf rekening te houden met forse overschrijding van de redelijke termijn. De raadsman heeft verzocht aan te sluiten bij het advies van de Raad voor de Kinderbescherming (hierna: de Raad) en verdachte een geheel voorwaardelijke straf op te leggen. Een taakstraf wordt door de raadsman passend geacht. 




8.3


Het oordeel van de rechtbank

Bij het bepalen van de straf heeft de rechtbank rekening gehouden met de ernst van het bewezenverklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.




Ernst van het feit

Verdachte heeft zich samen met een ander schuldig gemaakt aan een gewapende overval op de [winkel 1] in het [wijk] van Almere op klaarlichte dag. Daarbij zijn verdachte en zijn mededader gemaskerd en bewapend met een op een vuurwapen gelijkend voorwerp en een klauwhamer, de winkel binnengegaan en hebben zij winkelmedewerkers bedreigd en gedwongen tot afgifte van een geldbedrag. Verdachte heeft hiermee laten zien dat hij geen enkel respect heeft voor andermans goederen en eigendommen. Hij heeft zich enkel laten leiden door financieel gewin en heeft zich niet bekommerd om de mogelijke gevolgen voor de slachtoffers. Het is een feit van algemene bekendheid dat slachtoffers van een overval nog lange tijd last kunnen hebben van de psychische gevolgen daarvan. Daar komt bij dat dit soort feiten bijdragen aan gevoelens van angst en onveiligheid in de samenleving. Verdachte heeft tot op heden geen verantwoordelijkheid genomen voor zijn daad en daarmee geen inzicht getoond in het verwerpelijke van zijn handelen. De rechtbank rekent dit alles verdachte aan.




Persoon van verdachte

Bij haar beslissing heeft de rechtbank acht geslagen op een uittreksel justitiële documentatie betreffende verdachte van 4 januari 2022 waaruit blijkt dat verdachte eerder op 20 september 2018 en op 14 januari 2020 is veroordeeld voor soortgelijke feiten.



De rechtbank heeft ten aanzien van de persoon van verdachte ook kennisgenomen van een rapport van de Raad van 25 januari 2022, opgemaakt door M. Benschop, raadsonderzoeker. Uit dit rapport volgt dat het Algemeen Recidive Risico als hoog wordt gescoord, wat inhoudt dat de kans op herhaling gezien vaststaande feiten zoals leeftijd, soort delict(en) en hoeveelheid delict(en), als groot gezien kan worden. Het Dynamisch Risico Profiel komt echter op laag uit, wat aangeeft dat er in de huidige situatie weinig problemen worden waargenomen die de kans op herhaling vergroten en veel beschermende factoren die de kans op herhaling, verkleinen. De belangrijkste beschermende factoren zijn terug te zien in een verandering in levenshouding en een groei in vaardigheden bij [verdachte] . 
Het verschil tussen het Algemeen Recidive Risico en het Dynamisch Risico Profiel valt deels uit te leggen door de tijd die is verstreken sinds het onderhavige feit heeft plaatsgevonden en de ontwikkeling die verdachte heeft doorgemaakt. Verdachte heeft sinds 2019 diverse hulpverleningstrajecten gevolgd die hij voorspoedig heeft doorlopen en positief heeft afgerond. Daarnaast heeft verdachte zijn achterstand op de middelbare school ingehaald en zijn entreebewijs gehaald. Sinds oktober 2021 werkt verdachte gemiddeld 28 uur per week en hij wordt door de politie al geruime tijd niet meer op straat gesignaleerd. Dit alles maakt dat, ondanks dat het onderhavige feit een zwaar delict betreft, de Raad geen zorgen ziet in het gedrag of de omgeving van verdachte die aanleiding zou geven tot opnieuw ingrijpen middels gedragsgerichte interventies. 
Verdachte heeft in het verleden goed gefunctioneerd binnen een strak kader. Een voorwaardelijke straf zou hem de komende periode nog de steun in de rug kunnen geven om de positieve verandering vol te houden. De Raad heeft een geheel voorwaardelijke werkstraf overwogen. De ontkennende houding van verdachte baart de Raad zorgen die het risico op herhaling vergroten. Dat maakt dat de Raad een voorwaardelijke jeugddetentie passender vindt. De Raad adviseert de rechtbank dan ook verdachte een geheel voorwaardelijke jeugddetentie op te leggen. Omdat het al geruime tijd goed gaat met verdachte en het onderhavige feit een oud feit betreft is een proeftijd van één jaar voldoende.




Op te leggen straf

De oriëntatiepunten voor straftoemeting van het LOVS gaan voor een overval op een winkel door een jeugdige uit van een jeugddetentie vanaf 4 maanden. De rechtbank zal dit als uitgangspunt nemen en als strafverzwarende omstandigheden meewegen dat de overval is uitgevoerd door twee personen, dat er daarbij fysiek geweld is gebruikt, dat er is gedreigd met een hamer en een vuurwapen en het georganiseerde karakter van de groep van de daders.



De rechtbank houdt bij het opleggen van de straf er rekening mee dat verdachte na het plegen van het bewezenverklaarde op 14 januari 2020 is veroordeeld tot een jeugddetentie van 365 dagen waarvan 188 dagen voorwaardelijk, met een proeftijd van 2 jaren. De rechtbank heeft de voorschriften toegepast die gelden voor de situatie waarin verdachte een straf zou zijn opgelegd voor alle feiten tegelijk. 



De rechtbank houdt bij het opleggen van de straf voorts rekening met de overschrijding van de redelijke termijn. Als uitgangspunt heeft in deze zaak, waarin het strafrecht voor jeugdigen is toegepast, te gelden dat de behandeling ter terechtzitting dient te zijn afgerond met een eindvonnis binnen 16 maanden nadat de redelijke termijn is aangevangen, tenzij sprake is van bijzondere omstandigheden, zoals de ingewikkeldheid van een zaak, de invloed van de verdachte en/of zijn raadsvrouw op het procesverloop en de wijze waarop de zaak door de bevoegde autoriteiten is behandeld.



De rechtbank overweegt met betrekking tot de aanvang van de redelijke termijn en het procesverloop in deze zaak het volgende. Verdachte is voor de onderhavige zaak niet in verzekering gesteld. Op 1 augustus 2019 is verdachte door de politie verhoord. Dat is het moment waarop de redelijke termijn is gaan lopen. Op 1 maart 2022 is vonnis gewezen. Daarmee is de redelijke termijn in ernstige mate overschreden, te weten met 15 maanden. De rechtbank is van oordeel dat deze overschrijding strafvermindering van 2 maanden jeugddetentie tot gevolg moet hebben.



Gelet op de ernst van het bewezenverklaarde kan in beginsel niet worden volstaan met een straf die geen vrijheidsbeneming met zich brengt. De rechtbank ziet in de persoon van verdachte, zoals hierboven beschreven, echter aanleiding om een gedeelte van die vrijheidsbenemende straf voorwaardelijk op te leggen en daarbij in de plaats van het overige gedeelte van de vrijheidsbenemende straf een taakstraf in de vorm van een werkstraf op te leggen.



Alles overwegende is de rechtbank van oordeel dat een voorwaardelijke jeugddetentie van 4 maanden, met een proeftijd van 1 jaar, en een taakstraf bestaande uit een werkstraf van 120 uren, passend en geboden is. 



Gelet op alle hiervoor genoemde omstandigheden wijkt de rechtbank bij de straftoemeting af van de eis van de officier van justitie. De oplegging van een onvoorwaardelijke jeugddetentie zou de hierboven beschreven positieve verandering van verdachte doorkruisen. 





9BENADEELDE PARTIJ




          [slachtoffer 3]
         heeft zich als benadeelde partij in het geding gevoegd en vordert een bedrag van € 5.000,--, bestaande uit immateriële schade, ten gevolge van het aan verdachte ten laste gelegde feit.



9.1


Het standpunt van de officier van justitie

De officier van justitie heeft geconcludeerd tot gehele en hoofdelijke toewijzing van de vordering van de benadeelde partij, vermeerderd met de wettelijke rente, met oplegging van de schadevergoedingsmaatregel. 




9.2


Het standpunt van de verdediging

De raadsman heeft zich primair op het standpunt gesteld dat de vordering van de benadeelde partij dient te worden afgewezen omdat er onvoldoende concrete gegevens zijn aangedragen waaruit volgt dat er sprake is van psychisch letsel. Subsidiair heeft de raadsman zich op het standpunt gesteld dat, gelet op zijn verweer om verdachte vrij te spreken van het tenlastegelegde, de benadeelde partij niet-ontvankelijk dient te worden verklaard in de vordering.




9.3


Het oordeel van de rechtbank

Naar het oordeel van de rechtbank is voldoende aannemelijk dat de benadeelde partij schade heeft geleden en dat deze schade een rechtstreeks gevolg is van het bewezenverklaarde. De rechtbank heeft daarbij gelet op de aard en de ernst van het bewezenverklaarde en omstandigheden waaronder dit heeft plaatsgevonden. De benadeelde partij heeft echter geen medische stukken overgelegd die de vordering onderbouwen. Niet is komen vast te staan dat de psychische schade van de benadeelde partij uitsluitend het gevolg is van het bewezenverklaarde. De rechtbank zal daarom de omvang van de immateriële schade op de voet van artikel 6:106 van het Burgerlijk Wetboek naar billijkheid schatten op 
€ 2.000,--, en de vordering tot dat bedrag toewijzen, te vermeerderen met de wettelijke rente vanaf 2 april 2019. Daarnaast zal de rechtbank aan verdachte de schadevergoedingsmaatregel opleggen. 



De rechtbank zal de benadeelde partij niet-ontvankelijk verklaren in de vordering voor het overige en bepalen dat de vordering voor dat deel slechts bij de burgerlijke rechter kan worden aangebracht. 



Verdachte is voor de schade naar burgerlijk recht met zijn/haar mededader(s) hoofdelijk aansprakelijk. Dit betekent dat verdachte tegenover de benadeelde partij voor dat hele bedrag aansprakelijk is.



Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken, tot op dit moment begroot op nihil.





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 63, 77a, 77g, 77i, 77m, 77n, 77x, 77y, 77z, 312 en 317 van het Wetboek van Strafrecht, zoals de artikelen luidden ten tijde van het bewezenverklaarde.




11BESLISSING


De rechtbank:




Bewezenverklaring


- verklaart het tenlastegelegde bewezen zoals hiervoor in rubriek 5 is vermeld;

- verklaart het meer of anders tenlastegelegde niet bewezen en spreekt verdachte daarvan vrij; 



Strafbaarheid


- verklaart het bewezenverklaarde strafbaar en kwalificeert dit zoals hiervoor in rubriek 6 is vermeld; 

- verklaart verdachte strafbaar; 



Oplegging straf 


- veroordeelt verdachte tot een jeugddetentie van 4 maanden; 

- bepaalt dat de jeugddetentie niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene voorwaarde niet heeft nageleefd;

- stelt daarbij een proeftijd van 1 (één) jaar vast; 

- als voorwaarde geldt dat verdachte zich voor het einde van de proeftijd niet schuldig maakt aan een strafbaar feit; 

- veroordeelt verdachte tot een taakstraf bestaande uit een werkstraf van 120 uren;

- beveelt dat voor het geval verdachte de taakstraf niet of niet naar behoren verricht de taakstraf wordt vervangen door 60 dagen hechtenis; 



Benadeelde partij


- wijst de vordering van [slachtoffer 3] toe tot een bedrag van € 2.000,--; 

- veroordeelt verdachte hoofdelijk tot betaling aan [slachtoffer 3] van het toegewezen bedrag, vermeerderd met de wettelijke rente vanaf 2 april 2019 tot de dag van de algehele voldoening, met dien verstande dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd; 

- verklaart [slachtoffer 3] voor wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 

- veroordeelt verdachte ook in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil; 

- legt verdachte de hoofdelijke verplichting op ten behoeve van [slachtoffer 3] aan de Staat € 2.000,-- te betalen, vermeerderd met de wettelijke rente vanaf 2 april 2019 tot de dag van de volledige betaling, bij niet betaling aan te vullen met 30 dagen gijzeling;

- bepaalt dat verdachte van zijn verplichting tot het vergoeden van schade is bevrijd als hij en/of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed.



Dit vonnis is gewezen door mr. H. den Haan, voorzitter, tevens kinderrechter, 
mrs. R.B. Eigeman en J. van Zeijts, rechters, in tegenwoordigheid van mr. I.S.A. Nahumury, griffier, en is uitgesproken op de openbare terechtzitting van 1 maart 2022.



Mrs. Van Zeijts en Nahumury zijn buiten staat dit vonnis mede te ondertekenen.

Bijlage: de tenlastelegging




Aan verdachte wordt ten laste gelegd dat: 



hij op of omstreeks 2 april 2019 te Almere, in elk geval in Nederland, tezamen en in vereniging met een of meer ander(en), althans alleen, met het oogmerk om zich wederrechtelijk te bevoordelen door geweld en/of bedreiging met geweld [slachtoffer 1] en/of [slachtoffer 2] en/of [slachtoffer 3] heeft gedwongen tot afgifte van een geldbedrag van (ongeveer) 400 euro, in elk geval een geldbedrag en/of goed, toebehorende aan de winkel [winkel 1] , welk geweld en welke bedreiging met geweld hierin bestond(en) dat verdachte en/of zijn mededader(s)

- gemaskerd en/of vermomd, althans met gezichtsbedekking, voornoemde winkel zijn binnengegaan en/of
- met een hamer, op de stellingen in de winkel heeft/hebben geslagen en/of
- een hamer in de richting van die [slachtoffer 2] heeft/hebben gehouden en/of getoond en/of
- die [slachtoffer 2] bij haar haren heeft/hebben vastgepakt en de woorden heeft/hebben toegevoegd: ‘naar achteren mee jij’, althans woorden van gelijke aard of strekking en/of
- die [slachtoffer 1] aan haar kleding heeft/hebben getrokken en de woorden heeft/hebben toegevoegd:’ meekomen meekomen, waar is het geld is er een kluis’, althans woorden van gelijke of strekking en/of
- die [slachtoffer 3] aan haar kleding heeft/hebben getrokken en/of
- een vuurwapen, althans een op een vuurwapen gelijkend voorwerp (dreigend) in de richting van die [slachtoffer 1] en/of die [slachtoffer 3] heeft/hebben gehouden en/of getoond en/of
- die [slachtoffer 1] en/of die [slachtoffer 3] onder bedreiging van een vuurwapen heeft/hebben meegetrokken naar de kassa en/of
- ( vervolgens)daar heeft/hebben gevraagd om de kassa leeg te halen en/of
- ( vervolgens) het geld in een plastic tas heeft/hebben gestopt 


en/of



hij op of omstreeks 2 april 2019 te Almere, in elk geval in Nederland, tezamen en in vereniging met een of meer anderen, althans alleen, een geldbedrag van (ongeveer) 400 euro, in elk geval enig geldbedrag en/of goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan de winkel [winkel 1] , heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer 1] en/of [slachtoffer 2] en/of [slachtoffer 3] , gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door

- gemaskerd en/of vermomd, althans met gezichtsbedekking, voornoemde winkel binnen te gaan en/of
- met een hamer, op de stellingen in de winkel te slaan en/of
- een hamer in de richting van die [slachtoffer 2] te houden en/of te tonen en/of
- die [slachtoffer 2] bij haar haren vast te pakken en de woorden toe te voegen: ‘naar achteren mee jij’, althans woorden van gelijke aard of strekking en/of
- die [slachtoffer 1] aan haar kleding te trekken en de woorden toe te voegen:’ meekomen meekomen, waar is het geld is er een kluis’, althans woorden van gelijke of strekking en/of
- die [slachtoffer 3] aan haar kleding te trekken en/of
- een vuurwapen, althans een op een vuurwapen gelijkend voorwerp (dreigend) in de richting van die [slachtoffer 1] en/of die [slachtoffer 3] te houden en/of te tonen en/of
- die [slachtoffer 1] en/of die [slachtoffer 3] onder bedreiging van een vuurwapen mee te trekken naar de kassa en/of
- ( vervolgens) daar te vragen om de kassa leeg te halen en/of
- ( vervolgens) het geld in een plastic tas te stoppen.


 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal van 28 augustus 2019 in onderzoek 25TAHOMA / MD2R019067, opgemaakt door politie Eenheid Midden-Nederland, doorgenummerd 1 tot en met 345. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pagina 102.


 Pagina 103.


 Pagina 104.


 Pagina 108.


 Pagina 109.


 Pagina 113.


 Pagina 115.


 Pagina 178.


 Pagina 330.


 Pagina 331.


 Pagina 332.


 Pagina 333.


 Pagina 339.


 Pagina 340.


 Pagina 341.


 Pagina 343.


 Pagina 344.


 Pagina 345.


 Pagina 346.


 Pagina 347.


 Pagina 159.


 Pagina 174.


 Pagina 175.


 Pagina 225.


 Pagina 227.


 Pagina 228.


 Pagina 229.


 Pagina 230.


 Pagina 231.


 Pagina 232.


 Pagina 252.


 Pagina 352.


 Pagina 353.


 Pagina 354.


 Pagina 355.


 Pagina 359.


 Pagina 360.


 Pagina 361.


 Pagina 362.


 Pagina 367.


 Pagina 370.


 Pagina 371.


 Pagina 391.


 Pagina 393.


 Pagina 396.


 Pagina 397.


 Pagina 348. 


 Pagina 349.


 Pagina 350. 


 Pagina 375. 


 Pagina 376.


 Pagina 379.


 Pagina 381.


 Pagina 384.


 Pagina 387.


 Pagina 209. 


 Pagina 210. 

",Rechtbank Midden-Nederland,2022-03-01,2022-03-01,16/211048-19 (P),Uitspraak,,,Strafrecht,Eerste aanleg - meervoudig,"
Jeugdstrafrecht. Veroordeling voor afpersing door twee of meer verenigde personen. Verdachte heeft zich schuldig gemaakt aan een gewapende overval op de Blokker waarbij de slachtoffers zijn bedreigd met een vuurwapen en een klauwhamer. De rechtbank veroordeelt verdachte tot een voorwaardelijke jeugddetentie van 4 maanden en een taakstraf bestaande uit een werkstraf van 120 uren. Gedeeltelijke hoofdelijke toewijzing van de vordering van de benadeelde partij.
","

Rechtspraak.nl

",Jeugdstrafrecht. Veroordeling voor afpersing door twee of meer verenigde personen. Verdachte heeft zich schuldig gemaakt aan een gewapende overval op de Blokker waarbij de slachtoffers zijn bedreigd met een vuurwapen en een klauwhamer. De rechtbank veroordeelt verdachte tot een voorwaardelijke jeugddetentie van 4 maanden en een taakstraf bestaande uit een werkstraf van 120 uren. Gedeeltelijke h...
19,ECLI:NL:RBNHO:2022:1569,,Rechtbank Noord-Holland,2022-03-01,2022-02-24,20_3778,Uitspraak,,,Bestuursrecht; Socialezekerheidsrecht,,,,No summary available
20,ECLI:NL:RBROT:2022:1383,,Rechtbank Rotterdam,2022-03-01,2022-02-24,ROT 20/5378,Uitspraak,,,Bestuursrecht; Socialezekerheidsrecht,,,,No summary available
21,ECLI:NL:RBNHO:2022:1572,,Rechtbank Noord-Holland,2022-03-01,2022-02-25,HAA 21/7045,Uitspraak,,,Bestuursrecht; Bestuursprocesrecht,,,,No summary available
22,ECLI:NL:RBROT:2022:1382,,Rechtbank Rotterdam,2022-03-01,2022-02-24,ROT 20/5102,Uitspraak,,,Bestuursrecht; Socialezekerheidsrecht,,,,No summary available
23,ECLI:NL:RBNHO:2022:1570,,Rechtbank Noord-Holland,2022-03-01,2022-02-24,20_4107,Uitspraak,,,Bestuursrecht; Socialezekerheidsrecht,,,,No summary available
24,ECLI:NL:CBB:2022:86,,College van Beroep voor het bedrijfsleven,2022-03-01,2022-02-28,19/1995,Uitspraak,,"Meststoffenwet
",Bestuursrecht,Eerste aanleg - enkelvoudig,,,No summary available
25,ECLI:NL:RBLIM:2022:1497,"

RECHTBANK LIMBURG


Zittingsplaats Maastricht



Strafrecht



Parketnummers	: 03.216548.21, 03.149601.21 en 03.250665.20 (ttz.gev.)
Parketnummers	: 03.184447.19 en 03.700091.19 (tul)



Tegenspraak




Vonnis van de meervoudige kamer d.d. 1 maart 2022




in de strafzaak tegen





          [verdachte] ,

geboren te [geboortegegevens] 1987,
wonende te [adres 1] ,
gedetineerd in P.I. Zuid Oost, locatie Roermond te Roermond. 



De verdachte wordt bijgestaan door mr. J.J.H.M. de Crom, advocaat kantoorhoudende te Maastricht.





1Onderzoek van de zaak
De zaak is inhoudelijk behandeld op de zitting van 15 februari 2022. De verdachte en zijn raadsvrouw zijn verschenen. De officier van justitie en de verdediging hebben hun standpunten kenbaar gemaakt.




2De tenlastelegging

De tenlastelegging is als bijlage aan dit vonnis gehecht. 
De verdenking komt er – nadat ter terechtzitting van 15 februari 2022 aanpassing omschrijving feiten in de tenlastelegging in de zaak 03.216548.21 is toegelaten – kort en feitelijk weergegeven, op neer dat de verdachte:




parketnummer 03.216548.21





feit 1: in de periode van 2 mei 2021 tot en met 3 mei 2021 in Panningen een personenauto heeft gestolen;feit 2: op 19 april 2021 in Echt een katalysator heeft gestolen;

feit 3: in de periode van 21 april 2021 tot en met 22 april 2021 in Echt een katalysator heeft gestolen;feit 4: in de periode van 16 mei 2021 tot en met 17 mei 2021 in Sittard al dan niet samen met een ander een personenauto heeft gestolen;

feit 5: in de periode van 16 mei 2021 tot en met 17 mei 2021 in Hoensbroek een bedrijfsauto heeft gestolen.




parketnummer 03.149601.21





feit 1: in de periode van 25 april 2021 tot en met 26 april 2021 in Sittard samen met anderen een personenauto met bijbehorend kenteken en de daarin aanwezige goederen heeft gestolen;
feit 2: in de periode van 16 april 2021 tot en met 17 april 2021 in Sittard samen met anderen een personenauto met bijbehorend kenteken heeft gestolen. 




parketnummer 03.250665.20





feit 1: in de periode van 2 mei 2019 tot en met 29 juli 2019 op diverse plaatsen in totaal negen aanhangwagens heeft gestolen; 

feit 2: op 8 mei 2019 te Neeritter heeft geprobeerd om een aanhangwagen te stelen; 

feit 3: op 8 mei 2019 te Echt accu’s heeft gestolen; 

feit 4: op 18 mei 2019 te Limbricht koperen regenpijpen heeft gestolen.  





3De beoordeling van het bewijs

3.1


Het standpunt van de officier van justitie 

De officier van justitie heeft gerekwireerd tot bewezenverklaring van alle ten laste gelegde feiten in de zaak met parketnummer 03.216548.21. Hij wijst daartoe op de bekennende verklaring van de verdachte.



Voorts acht de officier van justitie de ten laste gelegde feiten in de zaak met parketnummer 03.149601.21 bewezen. De officier van justitie wijst in dit verband op de aangiftes, het aangetroffen DNA in de teruggevonden personenauto’s dat afkomstig is van de verdachte en de bekennende verklaringen van de verdachte. 



De officier van justitie heeft zich op het standpunt gesteld dat alle feiten onder parketnummer 03.250665.20 eveneens wettig en overtuigend bewezen kunnen worden verklaard. Wel dient de verdachte van de diefstal van de aanhangwagen van [slachtoffer 1] , zoals ten laste gelegd onder 1, partieel te worden vrijgesproken, wegens het ontbreken van wettig en overtuigend bewijs. De officier van justitie heeft zich voor de bewezenverklaring van het overige gebaseerd op de aangiftes, de camerabeelden en de modus operandi van de verdachte. 



3.2


Het standpunt van de verdediging

De raadsvrouw heeft zich – zoals vervat in de overgelegde pleitnota – voor de ten laste gelegde feiten in de zaak met parketnummer 03.216548.21 en de ten laste gelegde feiten in de zaak met parketnummer 03.149601.21 gerefereerd aan het oordeel van de rechtbank.



In de zaak met parketnummer 03.250665.20 heeft de raadsvrouw zich ten aanzien van de diefstal van de aanhangwagen van [slachtoffer 2] , ten laste gelegd onder 1, gerefereerd aan het oordeel van de rechtbank. Van de overige diefstallen van aanhangwagens die onder 1 ten laste zijn gelegd, dient de verdachte partieel te worden vrijgesproken, wegens gebrek aan wettig en overtuigend bewijs. 
De raadsvrouw heeft eveneens vrijspraak bepleit voor het onder 2 van dit parketnummer ten laste gelegde wegens het ontbreken van wettig en overtuigend bewijs. Volgens aangever zou de dader gebruik maken van een blauwe Volkswagen Golf met kenteken [nummer 1] . Het enkele feit dat deze auto op naam van de verdachte staat, ook in combinatie met het algemene signalement van de dader, is onvoldoende om de verdachte te linken aan de poging tot diefstal van de aanhangwagen. 
Ten slotte heeft de raadsvrouw zich ten aanzien van het ten laste gelegde onder 3 en 4 voor het overige gerefereerd aan het oordeel van de rechtbank.



3.3

Het oordeel van de rechtbank



3.3.1


Parketnummer 03.216548.21


De rechtbank acht de onder parketnummer 03.216548.21 ten laste gelegde feiten wettig en overtuigend bewezen. Omdat de verdachte deze feiten ter terechtzitting van 15 februari 2022 heeft bekend en door de raadsvrouw geen bewijsverweer is gevoerd, volstaat de rechtbank met een opgave van de bewijsmiddelen, te weten:




Feit 1: diefstal personenauto periode 2 mei 2021 t/m 3 mei 2021 


- de bekennende verklaring van de verdachte ter terechtzitting;
- het proces-verbaal van aangifte van [slachtoffer 3] d.d. 5 mei 2021.



Feit 2: diefstal katalysator 19 april 2021 
- de bekennende verklaring van de verdachte ter terechtzitting;

- het proces-verbaal van aangifte van [slachtoffer 4] d.d. 19 april 2021.



Feit 3: diefstal katalysator periode 21 april 2021 t/m 22 april 2022  
- de bekennende verklaring van de verdachte ter terechtzitting;

- het proces-verbaal van aangifte van [slachtoffer 5] d.d. 22 april 2021.



Feit 4: diefstal in vereniging personenauto 8 april 2021 


- de bekennende verklaring van de verdachte ter terechtzitting;
- het proces-verbaal van aangifte van [slachtoffer 6] d.d. 9 april 2021.



Feit 5: diefstal bedrijfsauto periode 16 mei 2021 t/m 17 mei 2021


- de bekennende verklaring van de verdachte ter terechtzitting;
- het proces-verbaal van aangifte van [slachtoffer 7] d.d. 17 mei 2021.



3.3.2


Parketnummer 03.149601.21


De rechtbank acht de onder parketnummer 03.149601.21 ten laste gelegde feiten wettig en overtuigend bewezen. Omdat de verdachte deze feiten ter terechtzitting van 15 februari 2022 heeft bekend en door de raadsvrouw geen bewijsverweer is gevoerd, volstaat de rechtbank met een opgave van de bewijsmiddelen, te weten:

Feit 1: diefstal in vereniging personenauto periode 25 april 2021 t/m 26 april 2021


- de bekennende verklaring van de verdachte ter terechtzitting;
- het proces-verbaal van aangifte van [slachtoffer 8] d.d. 26 april 2021;
- het proces-verbaal van bevindingen d.d. 27 april 2021;
- het proces-verbaal forensisch onderzoek plaats delict ( [adres 2] ) d.d. 29 april 2021;
- he proces-verbaal identificatie n.a.v. DNA sporen d.d. 5 mei 2021;
- de deskundigenrapportage Forensisch DNA-onderzoek d.d. 4 mei 2021.



Feit 2: diefstal in vereniging personenauto periode 16 april 2021 t/m 17 april 2021


- de bekennende verklaring van de verdachte ter terechtzitting;
- het proces-verbaal van aangifte van [slachtoffer 9] d.d. 17 april 2021;
- het proces-verbaal aantreffen gesignaleerd motorvoertuig d.d. 28 april 2021;
- het proces-verbaal veiligstellen en overdracht DNA-sporendrager t.b.v. DNA-kit d.d. 3 mei 2021;
- het proces-verbaal vooronderzoek lab d.d. 4 mei 2021;
- de deskundigenrapportage Forensisch DNA-onderzoek d.d. 7 mei 2021.



3.3.3


Parketnummer 03.250665.20


De verdachte heeft de ten laste gelegde feiten onder 3 en 4 onder parketnummer 03.250665.20 bekend. De rechtbank zal deze feiten als eerste bespreken. Vervolgens zal de rechtbank de ten laste gelegde feiten onder 1 en 2 bespreken.



De rechtbank acht de onder 3 en 4 ten laste gelegde feiten met parketnummer 03.250665.20 wettig en overtuigend bewezen. Omdat de verdachte deze feiten ter terechtzitting van 15 februari 2022 heeft bekend en door de raadsvrouw geen bewijsverweer is gevoerd, volstaat de rechtbank met een opgave van de bewijsmiddelen, te weten:




Feit 3: diefstal accu’s 8 mei 2019


- de bekennende verklaring van de verdachte ter terechtzitting;
- het proces-verbaal van aangifte van [slachtoffer 10] d.d. 25 mei 2019;
- het proces-verbaal van bevindingen d.d. 10 oktober 2019.



Feit 4: diefstal koperen regenpijpen 18 mei 2019



- de bekennende verklaring van de verdachte ter terechtzitting;
- het proces-verbaal van aangifte van [slachtoffer 11] d.d. 27 mei 2019;
- het proces-verbaal van bevindingen d.d. 21 augustus 2019;
- het proces-verbaal herkenning persoon door opsporingsambtenaar d.d.20 augustus 2019.



Feit 1: diefstal aanhangwagen(s)

Evenals de officier van justitie en de verdediging, acht de rechtbank de diefstal van de aanhangwagen van [slachtoffer 2] wettig en overtuigend bewezen gelet op:


- de bekennende verklaring van verdachte ter terechtzitting op 15 februari 2022;
- het proces-verbaal van aangifte van [slachtoffer 2] d.d. 2 juli 2019.



Partiële vrijspraak van het onder 1 ten laste gelegde

De rechtbank acht niet wettig en overtuigend bewezen dat de verdachte de overige onder 1 ten laste gelegde diefstallen van aanhangwagens heeft gepleegd. Ten aanzien van deze diefstallen bevinden zich in het dossier weliswaar aangiften van diefstal en camerabeelden, maar bewijsmiddelen die de rechtstreekse betrokkenheid van de verdachte bij de diefstallen van de aanhangwagens ondersteunen ontbreken. De enkele omstandigheid dat op verschillende camerabeelden twee auto’s te zien zijn die betrokken zijn bij de diefstallen en waarvan de verdachte kentekenhouder is, biedt naar het oordeel van de rechtbank onvoldoende steun om tot een bewezenverklaring te komen. Dat betekent dat er onvoldoende bewijs is voor de overige ten laste gelegde diefstallen onder 1. De rechtbank zal de verdachte van dat deel van de tenlastelegging vrijspreken. 




Vrijspraak feit 2: poging diefstal aanhangwagen 8 mei 2019

De verdachte wordt verweten dat hij op 18 mei 2019 te Neeritter heeft geprobeerd een aanhangwagen te stelen. Evenals de raadsvrouw acht de rechtbank de poging diefstal die ten laste gelegd onder feit 2 niet wettig en overtuigend bewezen en zij zal de verdachte hiervan vrijspreken. De rechtbank overweegt dat het dossier geen bewijsmiddelen bevat waaruit rechtstreekse betrokkenheid van de verdachte bij de wegnemingshandelingen van het goed valt af te leiden. De verdachte ontkent daarnaast dit feit te hebben gepleegd. De enkele omstandigheid dat de verdachte kentekenhouder is van de auto die volgens aangever bij de poging tot diefstal van de betreffende aanhangwagen betrokken zou zijn geweest, is daartoe onvoldoende. 




3.4


De bewezenverklaring

De rechtbank acht bewezen dat de verdachte 




Parketnummer 03.216548.21






feit 1: 

in de periode van 2 mei tot en met 3 mei 2021 te Panningen, gemeente Peel en Maas een personenauto (BMW 116i), die aan [slachtoffer 12] toebehoorde heeft weggenomen met het oogmerk om het zich wederrechtelijk toe te eigenen, terwijl verdachte die weg te nemen personenauto onder zijn bereik heeft gebracht door middel van een valse sleutel, zijnde een (door verdachte) gestolen sleutel, tot welk gebruik verdachte niet was gerechtigd;




feit 2:

op 19 april 2021 te Echt, gemeente Echt-Susteren een katalysator die aan [slachtoffer 4] toebehoorde heeft weggenomen met het oogmerk om het zich wederrechtelijk toe te eigenen, terwijl verdachte die weg te nemen katalysator onder zijn bereik heeft gebracht door middel van braak;




feit 3:

in de periode van 21 tot en met 22 april 2021 te Echt, gemeente Echt-Susteren een katalysator, die aan [slachtoffer 5] toebehoorde heeft weggenomen met het oogmerk om het zich wederrechtelijk toe te eigenen, terwijl verdachte die weg te nemen katalysator onder zijn bereik heeft gebracht door middel van braak;




feit 4:

op 8 april 2021 te Sittard, gemeente Sittard-Geleen tezamen en in vereniging met een ander, een personenauto (Mitsubishi, type Lancer), die aan [slachtoffer 6] en/of [partner slachtoffer 6] toebehoorde heeft weggenomen met het oogmerk om het zich wederrechtelijk toe te eigenen, terwijl verdachte en zijn mededader die weg te nemen personenauto onder hun bereik hebben gebracht door middel van braak;




feit 5:

in de periode van 16 tot en met 17 mei 2021 te Hoensbroek, gemeente Heerlen een bedrijfsauto (Mitsubishi, type Canter), die aan [slachtoffer 7] toebehoorde heeft weggenomen met het oogmerk om het zich wederrechtelijk toe te eigenen, terwijl verdachte die weg te nemen bedrijfsauto onder zijn bereik heeft gebracht door middel van braak.




Parketnummer 03.149601.21 





feit 1:
in de periode van 25 april 2021 tot en met 26 april 2021 te Sittard, gemeente Sittard-Geleen tezamen en in vereniging met een ander, heeft weggenomen met het oogmerk om het zich wederrechtelijk toe te eigenen- een personenauto van het merk Fiat type Punto [kenteken] en - een (bijbehorend) kenteken [nummer 2] en- een (bijbehorend) kentekenbewijs en- een brildie aan [slachtoffer 8] toebehoorden, terwijl verdachte die weg te nemen goederen onder zijn bereik heeft gebracht door middel van braak;


feit 2:
in de periode van 16 april 2021 tot en met 17 april 2021 te Sittard, gemeente Sittard-Geleen tezamen en in vereniging met een ander, heeft weggenomen met het oogmerk om het zich wederrechtelijk toe te eigenen- een personenauto van het merk Mazda type 323 Hatchback 1 en- een (daarbijhorend) kenteken [nummer 3]die aan [slachtoffer 9] toebehoorden, terwijl verdachte die weg te nemen goederen onder zijn bereik heeft gebracht door middel van braak.




Parketnummer 03.250665.20





feit 1:

op 29 juni 2019 te Maasbracht, een aanhangwagen en meerdere goederen aanwezig in deze aanhangwagen, die geheel aan een ander toebehoorden, te weten aan:
- [slachtoffer 2] 
heeft weggenomen met het oogmerk om het zich wederrechtelijk toe te eigenen
terwijl verdachte die weg te nemen aanhangwagen onder zijn bereik heeft gebracht door middel van braak;




feit 3:

op 8 mei 2019 te Echt, gemeente Echt-Susteren meerdere accu's, die geheel of ten dele aan een ander toebehoorden, te weten aan [slachtoffer 10] , heeft weggenomen met het oogmerk om het zich wederrechtelijk toe te eigenen;




feit 4:

op 18 mei 2019 te Limbricht, gemeente Sittard-Geleen meerdere koperen regenpijpen, die aan een ander toebehoorden, te weten aan [slachtoffer 11] , heeft weggenomen met het oogmerk om het zich wederrechtelijk toe te eigenen.



De rechtbank acht niet bewezen hetgeen meer of anders is ten laste gelegd. De verdachte zal daarvan worden vrijgesproken.






4De strafbaarheid van het bewezen verklaarde
Het bewezen verklaarde levert de volgende strafbare feiten op:



Parketnummer 03.216548.21





feit 1: diefstal, waarbij de schuldige het weg te nemen goed onder zijn bereik heeft gebracht door middel van een valse sleutel;




feit 2, feit 3 en feit 5: diefstal, waarbij de schuldige het weg te nemen goed onder zijn bereik heeft gebracht door middel van braak;




feit 4: diefstal door twee of meer verenigde personen, waarbij de schuldige het weg te nemen goed onder zijn bereik heeft gebracht door middel van braak.




Parketnummer 03.149601.21





feit 1 en feit 2: diefstal door twee of meer verenigde personen, waarbij de schuldige het weg te nemen goed onder zijn bereik heeft gebracht door middel van braak.




Parketnummer 03.250665.20





feit 1: diefstal, waarbij de schuldige het weg te nemen goed onder zijn bereik heeft gebracht door middel van braak




feit 3 en feit 4: diefstal.  



Er zijn geen feiten of omstandigheden aannemelijk geworden die de strafbaarheid van de feiten uitsluiten.





5De strafbaarheid van de verdachte
De verdachte is strafbaar, omdat geen feiten of omstandigheden aannemelijk zijn geworden die zijn strafbaarheid uitsluiten.




6De straf en/of de maatregel

6.1


De vordering van de officier van justitie

De officier van justitie heeft op grond van hetgeen hij bewezen heeft geacht, gevorderd aan de verdachte een gevangenisstraf op te leggen voor de duur van 21 maanden met aftrek van voorarrest waarvan 7 maanden voorwaardelijk met een proeftijd van 2 jaren en de bijzondere voorwaarden zoals geformuleerd door de reclassering. Hij heeft daarbij in strafvermeerderende zin rekening gehouden met de omstandigheid dat de verdachte in het verleden meermaals is veroordeeld voor soortgelijke vermogensdelicten. De officier van justitie heeft in strafverminderende zin rekening gehouden met de toepasselijkheid van artikel 63 van het Wetboek van Strafrecht.



6.2


Het standpunt van de verdediging

De raadsvrouw heeft, gelet op de bepleite vrijspraak, verzocht de door de officier van justitie gevorderde straf te matigen en te volstaan met een gevangenisstraf voor de duur van 19 maanden waarvan 12 maanden voorwaardelijk met aftrek van voorarrest en een proeftijd van 3 jaren. Aan het voorwaardelijke deel van de straf dienen de door de reclassering geadviseerde bijzondere voorwaarden te worden verbonden. De verdachte is gemotiveerd om zijn leven een positieve wending te geven en tot gedragsverandering over te gaan. De verdachte is op dit moment clean. Wanneer de verdachte voor langere tijd in detentie moet, wordt deze positieve ontwikkeling wellicht doorkruist en verliest de verdachte zijn motivatie. De verdachte is bereid om zich aan alle voorwaarden te houden en verdient een kans om te laten zien dat hij tot verandering in staat is. Verder voert de raadsvrouw aan dat artikel 63 van het Wetboek van Strafrecht van toepassing is.



6.3


Het oordeel van de rechtbank

Bij de bepaling van de op te leggen straf is gelet op de aard en ernst van hetgeen bewezen is verklaard, op de omstandigheden waaronder het bewezen verklaarde is begaan en op de persoon van de verdachte, zoals een en ander uit het onderzoek ter terechtzitting naar voren is gekomen.



De verdachte heeft zich in de periode van 8 mei 2019 tot en met 17 mei 2021 schuldig gemaakt aan 11 strafbare feiten. De verdachte heeft een reeks van autodiefstallen al dan niet in vereniging gepleegd, hij heeft tweemaal een katalysator gestolen, een aanhangwagen gestolen en hij heeft zich schuldig gemaakt aan diefstal van accu’s en regenpijpen. Dit zijn zeer vervelende feiten die zowel praktische overlast als financiële schade voor de slachtoffers hebben veroorzaakt. De verdachte heeft zich aan die overlast en schade niets gelegen laten liggen, heeft geen respect getoond voor anderen en andermans eigendommen en uitsluitend zijn persoonlijk gewin op het oog gehad.



De rechtbank heeft acht geslagen op het strafblad van verdachte, waaruit blijkt dat hij in het verleden veelvuldig met politie en justitie in aanraking is gekomen voor vermogensdelicten. Dat heeft hem er echter niet van weerhouden zich opnieuw schuldig te maken aan dergelijke feiten. Dit alles werkt strafverzwarend. Naar het oordeel van de rechtbank kan dan ook gelet op de ernst van de strafbare feiten, de hoeveelheid aan diefstallen en het strafblad van de verdachte niet worden volstaan met een andere straf dan een gevangenisstraf. 
De rechtbank zal bij de bepaling van de hoogte van die straf wel in het voordeel van de verdachte meewegen dat artikel 63 van het Wetboek van Strafrecht van toepassing is.



De reclassering heeft op 14 januari 2022 een rapportage over de verdachte opgemaakt. Volgens de reclassering is er bij de verdachte sprake van een antisociale persoonlijkheidsstoornis, zwakbegaafdheid en afhankelijkheid van onder andere cocaïne en heroïne. Als gevolg van die problematiek zijn er op alle andere leefgebieden forse problemen die in onderlinge samenhang zorgen voor aanhoudend delictgedrag. De verdachte is in de loop der jaren diverse malen opgenomen geweest binnen forensische verslavingsklinieken. Al deze behandelingen zijn vroegtijdig afgebroken omdat de verdachte zich onvoldoende conformeerde aan de regels. De verdachte heeft bij de reclassering aangegeven dat hij nu wel gemotiveerd is om zijn leven een positieve wending te geven. De verdachte staat naar eigen zeggen open voor behandeling en begeleiding. Het is volgens de reclassering positief dat de verdachte gemotiveerd lijkt voor gedragsverandering, maar gelet op de ervaringen uit het verleden en de belemmerende factoren zoals middelgebruik, persoonlijkheidsproblematiek en zijn sociale kring zijn de vooruitzichten voor de toekomst somber. Tegen deze achtergrond en gelet op de heersende problematiek heeft de reclassering geadviseerd om aan de verdachte een (deels) voorwaardelijke straf op te leggen met als bijzondere voorwaarden een meldplicht, ambulante behandeling met mogelijkheid tot kortdurende klinische opname, begeleid wonen of maatschappelijke opvang en meewerken aan middelencontrole.



De rechtbank ziet in de ernst van de feiten, alsook in de persoonlijke omstandigheden van de verdachte aanleiding om een deel van de gevangenisstraf voorwaardelijk aan de verdachte op te leggen. Het voorwaardelijk strafdeel dient ertoe om de verdachte ervan te weerhouden in de toekomst opnieuw strafbare feiten te plegen. De rechtbank zal conform het advies van de reclassering een meldplicht, ambulante behandeling met mogelijkheid tot kortdurende klinische opname, begeleid wonen of maatschappelijke opvang en meewerken aan middelencontrole als bijzondere voorwaarden opleggen. Hoewel er zowel bij de reclassering als bij de rechtbank twijfels bestaan over de haalbaarheid en uitvoerbaarheid van begeleiding door de reclassering, krijgt de verdachte gezien zijn houding, het voordeel van de twijfel. De verdachte heeft aangegeven dat hij een leven wil leiden zonder politie- en justitiecontacten en met het opleggen van voornoemde bijzondere voorwaarden worden aan de verdachte concrete handvatten geboden om met zijn problemen aan de slag te gaan. De verdachte dient wel te beseffen dat het hier om een laatste kans gaat.



De rechtbank constateert dat de zaak tegen de verdachte met parketnummer 03.250665.20 niet is behandeld binnen de redelijke termijn als bedoeld in artikel 6 EVRM. De rechtbank zal hiervoor geen korting op de straf toepassen, maar, gelet op de beperkte overschrijding, volstaan met de enkele vaststelling dat de redelijke termijn is overschreden en dat dus inbreuk is gemaakt op artikel 6 EVRM. 



De rechtbank zal afwijken van de door de officier van justitie gevorderde straf, nu de rechtbank de verdachte vrijspreekt van enkele onderdelen van de telastleggingen. De rechtbank zal, alles afwegende, een gevangenisstraf opleggen voor de duur van 18 maanden met aftrek van voorarrest waarvan 10 maanden voorwaardelijk met een proeftijd van 2 jaren. De rechtbank zal aan het voorwaardelijk deel van de straf de bijzondere voorwaarden verbinden zoals hierboven genoemd. 






7De benadeelde partij en de schadevergoedingsmaatregel

7.1


De vordering van de benadeelde partij

De volgende slachtoffers hebben zich in de strafzaken gevoegd als benadeelde partijen:




Vordering benadeelde partij [slachtoffer 4] (parketnummer 03.21658.21 feit 2)

De benadeelde partij [slachtoffer 4] vordert een schadevergoeding van € 302,53, bestaande uit materiële schade.




Vordering benadeelde partij [slachtoffer 6] (parketnummer 03.21658.21 feit 4)

De benadeelde partij [slachtoffer 6] vordert een schadevergoeding van in totaal € 1.079,00. De vordering bestaat uit een bedrag van € 879,00 aan materiële schade en € 200,00 aan immateriële schade. 




Vordering benadeelde partij [slachtoffer 7] (parketnummer 03.21658.21 feit 5)

De benadeelde partij [slachtoffer 7] vordert een schadevergoeding van € 12.002,00 bestaande uit materiële schade.




Vordering benadeelde partij [slachtoffer 2] (parketnummer 03.250665.20 feit 1)

De benadeelde partij [slachtoffer 2] vordert een schadevergoeding van € 585,00, bestaande uit materiële schade, alsmede € 50,00 aan proceskosten.




Vordering benadeelde partij [slachtoffer 13] (parketnummer 03.250665.20 feit 1)

De benadeelde partij [slachtoffer 13] vordert een schadevergoeding van € 1851,30, bestaande uit materiële schade.




Vordering benadeelde partij [slachtoffer 14] (parketnummer 03.250665.20 feit 1)

De benadeelde partij [slachtoffer 14] vordert een schadevergoeding van € 250,00, bestaande uit materiële schade.



Alle benadeelden partijen hebben tevens verzocht om de schadevergoeding te vermeerderen met de wettelijke rente en om oplegging van de schadevergoedingsmaatregel ex artikel 36f van het Wetboek van Strafrecht.



7.2


Het standpunt van de officier van justitie 

De officier van justitie heeft zich op het standpunt gesteld dat de vorderingen van de benadeelde partijen [slachtoffer 7] , [slachtoffer 4] , [slachtoffer 2] en [slachtoffer 14] geheel kunnen worden toegewezen.  



Voorts heeft hij zich op het standpunt gesteld dat de vordering van de benadeelde partij [slachtoffer 6] gedeeltelijk kan worden toegewezen tot een bedrag van € 879,00, bestaande uit materiële schade. De officier van justitie heeft zich op het standpunt gesteld dat de vordering van de benadeelde partij [slachtoffer 6] voor het overige gedeelte, dat ziet op immateriële schade, niet-ontvankelijk moeten worden verklaard. 



De officier van justitie heeft verzocht om ten aanzien van voornoemde vorderingen de wettelijke rente en de schadevergoedingsmaatregel op te leggen. 



Ten slotte heeft de officier van justitie zich op het standpunt gesteld dat de vordering van benadeelde partij [slachtoffer 13] niet-ontvankelijk verklaard dient te worden, omdat deze vordering niet is onderbouwd en het uittreksel van de Kamer van Koophandel ontbreekt waaruit blijkt dat de indiener van de vordering, [slachtoffer 13] , namens de benadeelde partij daartoe bevoegd was.



7.3


Het standpunt van de verdediging

De raadsvrouw heeft zich ten aanzien van de vorderingen van de benadeelde partijen [slachtoffer 4] en [slachtoffer 2] gerefereerd aan het oordeel van de rechtbank.



Ten aanzien van de vordering van de benadeelde partij [slachtoffer 6] heeft de raadsvrouw zich primair op het standpunt gesteld dat de vordering ten aanzien van de materiële schade moet worden afgewezen nu deze vordering onvoldoende is onderbouwd. Subsidiair heeft de raadsvrouw verzocht de vordering ten aanzien van de materiële schade niet-ontvankelijk te verklaren wegens een onevenredige belasting van het strafgeding. Voorts heeft zij verzocht het immateriële deel van de vordering af te wijzen. 



Ten aanzien van de vordering van benadeelde partij [slachtoffer 7] heeft de raadsvrouw zich op zich op het standpunt gesteld dat de vordering moet worden afgewezen nu deze vordering onvoldoende is onderbouwd. Subsidiair heeft de raadsvrouw verzocht de vordering niet-ontvankelijk te verklaren wegens een onevenredige belasting van het strafgeding. 



Ten aanzien van de vordering van benadeelde partij [slachtoffer 13] heeft de raadsvrouw zich primair op het standpunt gesteld dat de vordering niet-ontvankelijk moet worden verklaard nu zij niet tot een bewezenverklaring komt van de ten laste gelegde diefstal. Subsidiair heeft de raadsvrouw verzocht de vordering niet-ontvankelijk te verklaren omdat het uittreksel van de Kamer van Koophandel ontbreekt waaruit blijkt dat de indiener van de vordering namens de benadeelde partij daartoe bevoegd was. Meer subsidiair heeft de raadsvrouw verzocht de vordering af te wijzen nu de vordering onvoldoende is onderbouwd. 



Ten aanzien van de vordering van de benadeelde partij [slachtoffer 14] heeft de raadsvrouw zich primair op het standpunt gesteld dat de vordering niet-ontvankelijk moet worden verklaard nu zij niet tot een bewezenverklaring komt van de ten laste gelegde diefstal. Subsidiair heeft de raadsvrouw verzocht de vordering af te wijzen nu de vordering onvoldoende is onderbouwd. 



7.4

Het oordeel van de rechtbank




Vordering benadeelde partij [slachtoffer 4] (parketnummer 03.21658.21 feit 2)

De rechtbank overweegt dat uit het onderzoek ter terechtzitting is gebleken dat aan de benadeelde partij [slachtoffer 4] door het hiervoor onder parketnummer 03.216548.21 onder 2 bewezen verklaarde feit rechtstreeks schade is toegebracht tot een bedrag van € 302,53. Nu aan verdachte ter zake van dat feit een straf zal worden opgelegd alsmede de vordering tot dit bedrag niet door de verdediging is weersproken, zal de rechtbank deze vordering tot een bedrag van € 302,53 toewijzen, vermeerderd met de wettelijke rente vanaf 19 april 2021 tot aan de dag van de volledige voldoening. De rechtbank acht daarnaast oplegging van de schadevergoedingsmaatregel aangewezen.



Voorts zal de rechtbank verdachte veroordelen in de kosten door de benadeelde partij gemaakt en ten behoeve van de tenuitvoerlegging van deze uitspraak en de invordering van voormeld bedrag alsnog te maken, welke kosten zij tot op heden begroot op nihil




Vordering benadeelde partij [slachtoffer 6] (parketnummer 03.21658.21 feit 4)

De rechtbank overweegt dat uit het onderzoek ter terechtzitting is gebleken dat aan de benadeelde partij [slachtoffer 6] door het hiervoor onder parketnummer 03.216548.21 onder 4 bewezen verklaarde feit rechtstreeks schade is toegebracht. 



De rechtbank is van oordeel dat aannemelijk is geworden dat door de benadeelde partij als gevolg van het bewezen verklaarde strafbare feit materiële schade is geleden en dat deze schade ten aanzien van de schadeposten ‘auto’ en ‘Maxi-Cosi kinderstoel’ het rechtstreeks gevolg is van het ten laste gelegde. Uit de aangifte blijkt dat de auto met daarin de kinderstoel is gestolen en niet blijkt dat deze is teruggevonden; in het licht daarvan is de vordering voldoende onderbouwd. Tegenover deze motivering en onderbouwing is de betwisting van de schade onvoldoende gemotiveerd. De vordering komt de rechtbank niet onrechtmatig of ongegrond voor, zodat deze voor toewijzing gereed ligt.



Ten aanzien van de gevorderde immateriële schade overweegt de rechtbank dat de geschonden norm, diefstal van de personenauto, niet strekt tot bescherming tegen de schade zoals de benadeelde die heeft geleden, in dit geval geestelijk letsel. De rechtbank zal daarom de benadeelde partij voor dit gedeelte niet-ontvankelijk verklaren in de vordering.



De rechtbank zal de vordering tot een bedrag van € 879,00 toewijzen, te vermeerderen met de wettelijke rente over dat bedrag te rekenen vanaf 8 april 2021. De rechtbank acht daarnaast oplegging van de schadevergoedingsmaatregel aangewezen.



Voorts zal de rechtbank verdachte veroordelen in de kosten door de benadeelde partij gemaakt en ten behoeve van de tenuitvoerlegging van deze uitspraak en de invordering van voormeld bedrag alsnog te maken, welke kosten zij tot op heden begroot op nihil




Vordering benadeelde partij [slachtoffer 7] (parketnummer 03.21658.21 feit 5)

Nu de verdachte zal worden vrijgesproken van hetgeen aan hem onder parketnummer 03.216548.21 onder 5 ten laste is gelegd, dient de benadeelde partij [slachtoffer 7] in zijn vordering niet-ontvankelijk te worden verklaard.



Aangezien de benadeelde partij niet-ontvankelijk in zijn vordering zal worden verklaard, zal de verdachte niet worden veroordeeld in de kosten die door de benadeelde partij zijn gemaakt. Niet gebleken is dat de verdachte (extra) kosten heeft gemaakt ten aanzien van de civiele vordering. De rechtbank zal deze kosten vaststellen op nihil.




Vordering benadeelde partij [slachtoffer 2] (parketnummer 03.250665.20 feit 1)

De rechtbank overweegt dat uit het onderzoek ter terechtzitting is gebleken dat aan de benadeelde partij [slachtoffer 2] door het hiervoor onder parketnummer 03.250665.20 onder 1 bewezen verklaarde feit rechtstreeks schade is toegebracht tot een bedrag van € 585,00. Nu aan verdachte ter zake van dat feit een straf zal worden opgelegd alsmede de vordering tot dit bedrag niet door de verdediging is weersproken, zal de rechtbank deze vordering tot een bedrag van € 585,00 toewijzen, vermeerderd met de wettelijke rente vanaf 29 juni 2019 tot aan de dag van de volledige voldoening. De rechtbank acht daarnaast oplegging van de schadevergoedingsmaatregel aangewezen.



Voorts zal de rechtbank verdachte veroordelen in de kosten door de benadeelde partij gemaakt en ten behoeve van de tenuitvoerlegging van deze uitspraak en de invordering van voormeld bedrag alsnog te maken, welke kosten zij tot op heden begroot op € 50,00. 




Vordering benadeelde partij [slachtoffer 13] (parketnummer 03.250665.20 feit 1)

Nu de verdachte partieel zal worden vrijgesproken van hetgeen aan hem onder parketnummer 03.250665.20 onder 1 ten laste is gelegd, dient de benadeelde partij [slachtoffer 13] in zijn vordering niet-ontvankelijk te worden verklaard.



Aangezien de benadeelde partij niet-ontvankelijk in zijn vordering zal worden verklaard, zal de verdachte niet worden veroordeeld in de kosten die door de benadeelde partij zijn gemaakt. Niet gebleken is dat de verdachte (extra) kosten heeft gemaakt ten aanzien van de civiele vordering. De rechtbank zal deze kosten vaststellen op nihil.




Vordering benadeelde partij [slachtoffer 14] (parketnummer 03.250665.20 feit 1)

Nu de verdachte partieel zal worden vrijgesproken van hetgeen aan hem onder parketnummer 03.250665.20 onder 1 ten laste is gelegd, dient de benadeelde partij [slachtoffer 14] in zijn vordering niet-ontvankelijk te worden verklaard.



Aangezien de benadeelde partij niet-ontvankelijk in zijn vordering zal worden verklaard, zal de verdachte niet worden veroordeeld in de kosten die door de benadeelde partij zijn gemaakt. Niet gebleken is dat de verdachte (extra) kosten heeft gemaakt ten aanzien van de civiele vordering. De rechtbank zal deze kosten vaststellen op nihil.






8De wettelijke voorschriften
De beslissing berust op de artikelen 14a, 14b, 14c, 36f, 57, 63, 310, 311 Wetboek van Strafrecht van het Wetboek van Strafrecht, zoals deze artikelen luidden ten tijde van het bewezen verklaarde.




9De vorderingen tot tenuitvoerlegging

9.1


	Het standpunt van de officier van justitie 

De officier van justitie heeft zich op het standpunt gesteld dat de vordering tot tenuitvoerlegging met parketnummer 03.700091.19 dient te worden toegewezen. De vordering tot tenuitvoerlegging met parketnummer 03.184447.19 dient te worden afgewezen, nu die voorwaardelijke straf reeds volledig ten uitvoer is gelegd. 



9.2


	Het standpunt van de verdediging

De raadsvrouw heeft verzocht de vordering tot tenuitvoerlegging met parketnummer 03.700091.19 af te wijzen en de vordering tot tenuitvoerlegging met parketnummer 03.184447.19 niet-ontvankelijk te verklaren.




9.3


	Het oordeel van de rechtbank


Vordering tenuitvoerlegging met parketnummer 03.700091.19

Bij onherroepelijk vonnis van de politierechter te Limburg d.d. 29 januari 2020 is de verdachte veroordeeld tot een gevangenisstraf van 5 maanden waarvan 2 maanden voorwaardelijk, met een proeftijd van 2 jaren. 



De verdachte heeft zich binnen voornoemde proeftijd schuldig gemaakt aan nieuwe strafbare feiten en heeft daarmee de aan het vonnis verbonden algemene voorwaarde, dat hij voor het einde van de proeftijd geen nieuwe strafbare feiten zou plegen, niet nageleefd. Derhalve komt de vordering van de officier van justitie voor toewijzing in aanmerking. De rechtbank ziet geen aanleiding om anders te beslissen en zal de vordering dan ook toewijzen en gelasten dat de aan verdachte voorwaardelijk opgelegde gevangenisstraf van 2 maanden alsnog ten uitvoer wordt gelegd.




Vordering tenuitvoerlegging met parketnummer 03.184447.19

Bij onherroepelijk vonnis van de politierechter te Limburg d.d. 1 november 2019 is de verdachte veroordeeld tot een gevangenisstraf van 6 maanden waarvan 2 maanden voorwaardelijk, met een proeftijd van 2 jaren. De rechtbank stelt vast dat de vordering reeds is toegewezen. Nu de vordering reeds ten uitvoer is gelegd zal de rechtbank de vordering van het openbaar ministerie niet-ontvankelijk verklaren. 






10De beslissing

De rechtbank: 

Vrijspraak


- spreekt de verdachte vrij van het onder parketnummer 03.250665.20 onder 2 ten laste gelegde feit;



Bewezenverklaring




verklaart het ten laste gelegde bewezen zoals hierboven onder 3.4 is omschreven;


spreekt de verdachte vrij van wat meer of anders is ten laste gelegd;





Strafbaarheid




verklaart dat het bewezen verklaarde de strafbare feiten oplevert zoals hierboven onder 4 is omschreven;


verklaart de verdachte strafbaar;





Straf




veroordeelt de verdachte voor de feiten onder parketnummer 03.216548.21 onder 1, 2, 3, 4 en 5, onder parketnummer 03.149601.21 onder 1 en 2 en onder parketnummer 03.250665.20 onder 1, 3 en 4 tot een gevangenisstraf van 18 maanden, waarvan 10 maanden voorwaardelijk, met een proeftijd van 2 jaren;


beveelt dat de tijd die door de veroordeelde vóór de tenuitvoerlegging van deze uitspraak in voorarrest is doorgebracht, bij de uitvoering van deze gevangenisstraf in mindering zal worden gebracht;


bepaalt dat het voorwaardelijke gedeelte van de straf niet ten uitvoer zal worden gelegd, tenzij de rechter later anders mocht gelasten, omdat de veroordeelde voor het einde van een proeftijd van 2 jaren zich aan een strafbaar feit heeft schuldig gemaakt dan wel de hierna te noemen bijzondere voorwaarden niet heeft nageleefd;


stelt de volgende bijzondere voorwaarden, waaraan de veroordeelde gedurende de proeftijd heeft te voldoen:




de veroordeelde meldt zich binnen drie binnen werkdagen na het ingaan van de proeftijd bij SVG Reclassering Limburg Mondriaan, op het telefoonnummer 088-5068888. De veroordeelde blijft zich melden op afspraken met de reclassering, zo vaak en zolang de reclassering dat nodig vindt;


de veroordeelde laat zich behandelen door Mondriaan of een soortgelijke zorgverlener, te bepalen door de reclassering. De behandeling duurt de gehele proeftijd of zoveel korter als de reclassering nodig vindt. De veroordeelde houdt zich aan de huisregels en de aanwijzingen die de zorgverlener geeft voor de behandeling. Het innemen van medicijnen kan onderdeel zijn van de behandeling. Bij een aanleiding die zich kan voordoen, bijvoorbeeld terugval in middelengebruik, overmatig middelengebruik of ernstige zorgen over het psychiatrische toestandsbeeld, ontstaat een grote kans op risicovolle situaties. Dan kan de reclassering een indicatiestelling aanvragen voor een kortdurende klinische opname voor crisisbehandeling, detoxificatie, stabilisatie, observatie of diagnostiek. Als de voor indicatie verantwoordelijke instantie een kortdurende klinische opname indiceert, laat de veroordeelde zich opnemen in een zorginstelling, te bepalen door de justitiële instantie die verantwoordelijk is voor plaatsing. De kortdurende klinische opname duurt maximaal zeven weken of zoveel korter als de reclassering nodig vindt;


indien de reclassering dat noodzakelijk acht verblijft de veroordeelde in een instelling voor beschermd wonen of maatschappelijke opvang, te bepalen door de reclassering. Het verblijf duurt de gehele proeftijd of zoveel korter als de reclassering nodig vindt. De veroordeelde houdt zich aan de huisregels en het dagprogramma dat de instelling in overleg met de reclassering voor hem/haar heeft opgesteld;


e veroordeelde werkt mee aan controle van het gebruik van alcohol en drugs om het middelengebruik te beheersen. De reclassering kan urineonderzoek en ademonderzoek (blaastest) gebruiken voor de controle. De reclassering bepaalt hoe vaak de veroordeelde wordt gecontroleerd.




geeft aan SVG Reclassering Limburg Mondriaan de opdracht als bedoeld in artikel 14c, zesde lid, van het Wetboek van Strafrecht toezicht te houden op de naleving van de voorwaarden en de veroordeelde ten behoeve daarvan te begeleiden;


voorwaarden daarbij zijn dat de veroordeelde gedurende de proeftijd:




ten behoeve van het vaststellen van zijn identiteit medewerking zal verlenen aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;


medewerking zal verlenen aan het reclasseringstoezicht, bedoeld in artikel 14c, zesde lid, van het Wetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen;





Benadeelde partij [slachtoffer 4] en schadevergoedingsmaatregel





wijst toe de vordering van de benadeelde partij [slachtoffer 4], ten aanzien van feit 2 van de zaak met parketnummer 03.216548.21 en veroordeelt de verdachte om tegen behoorlijk bewijs van kwijting aan de benadeelde partij te betalen een bedrag van € 302,53, te vermeerderen met de wettelijke rente te berekenen over de periode van 19 april 2021 tot aan de dag van de volledige voldoening;


veroordeelt de verdachte in de kosten van de procedure, de kosten ten behoeve van de tenuitvoerlegging daaronder begrepen, en begroot deze aan de zijde van [slachtoffer 4] tot heden op nihil;




legt aan de verdachte de verplichting op tot betaling aan de Staat ten behoeve van de benadeelde partij [slachtoffer 4] van € 302,53, te vermeerderen met de wettelijke rente te berekenen over de periode van 19 april 2021 tot aan de dag van de volledige voldoening;


bepaalt de duur volgens welke met toepassing van artikel 6:4:20 van het Wetboek van Strafvordering gijzeling kan worden toegepast op 6 dagen; verstaat dat deze gijzeling de betalingsverplichting niet opheft;


bepaalt dat voor zover de verdachte heeft voldaan aan de verplichting tot betaling aan de Staat, in zoverre daarmee de verplichting tot betaling aan de benadeelde partij [slachtoffer 4] komt te vervallen en andersom dat voor zover de verdachte heeft voldaan aan de verplichting tot betaling aan [slachtoffer 4] , in zoverre daarmee de verplichting tot betaling aan de Staat komt te vervallen.





Benadeelde partij [slachtoffer 6] en schadevergoedingsmaatregel





wijst de vordering van de benadeelde partij [slachtoffer 6] , ten aanzien van feit 4 van de zaak met parketnummer 03.216548.21 gedeeltelijk toe en veroordeelt de verdachte om tegen behoorlijk bewijs van kwijting aan de benadeelde partij te betalen een bedrag van € 879,00, bestaande uit materiële schade, te vermeerderen met de wettelijke rente te berekenen over de periode van 8 april 2021 tot aan de dag van de volledige voldoening;



verklaart [slachtoffer 6] in de gevorderde immateriële schade niet-ontvankelijk en bepaalt dat hij dat deel van de vordering slechts bij de burgerlijke rechter kan aanbrengen;


veroordeelt de verdachte in de kosten van de procedure, de kosten ten behoeve van de tenuitvoerlegging daaronder begrepen, en begroot deze aan de zijde van [slachtoffer 6] tot heden op nihil;


legt aan de verdachte de verplichting op tot betaling aan de Staat ten behoeve van de benadeelde partij [slachtoffer 6] van € 879,00 te vermeerderen met de wettelijke rente te berekenen over de periode van 8 april 2021 tot aan de dag van de volledige voldoening;


bepaalt de duur volgens welke met toepassing van artikel 6:4:20 van het Wetboek van Strafvordering gijzeling kan worden toegepast op 17 dagen; verstaat dat deze gijzeling de betalingsverplichting niet opheft;


bepaalt dat voor zover de verdachte heeft voldaan aan de verplichting tot betaling aan de Staat, in zoverre daarmee de verplichting tot betaling aan de benadeelde partij [slachtoffer 6] komt te vervallen en andersom dat voor zover de verdachte heeft voldaan aan de verplichting tot betaling aan [slachtoffer 6] , in zoverre daarmee de verplichting tot betaling aan de Staat komt te vervallen.





Benadeelde partij [slachtoffer 2] en schadevergoedingsmaatregel





wijst toe de vordering van de benadeelde partij [slachtoffer 2], ten aanzien van feit 1 van de zaak met parketnummer 03.250665.20 en veroordeelt de verdachte om tegen behoorlijk bewijs van kwijting aan de benadeelde partij te betalen een bedrag van € 585,00 te vermeerderen met de wettelijke rente te berekenen over de periode van 29 juni 2019 tot aan de dag van de volledige voldoening;


veroordeelt de verdachte in de kosten van de procedure, de kosten ten behoeve van de tenuitvoerlegging daaronder begrepen, en begroot deze aan de zijde van [slachtoffer 2] tot heden op € 50,00; 




legt aan de verdachte de verplichting op tot betaling aan de Staat ten behoeve van de benadeelde partij [slachtoffer 2] van € 585,00, te vermeerderen met de wettelijke rente te berekenen over de periode van 29 juni 2019 tot aan de dag van de volledige voldoening;


bepaalt de duur volgens welke met toepassing van artikel 6:4:20 van het Wetboek van Strafvordering gijzeling kan worden toegepast op 11 dagen; verstaat dat deze gijzeling de betalingsverplichting niet opheft;


bepaalt dat voor zover de verdachte heeft voldaan aan de verplichting tot betaling aan de Staat, in zoverre daarmee de verplichting tot betaling aan de benadeelde partij [slachtoffer 2] komt te vervallen en andersom dat voor zover de verdachte heeft voldaan aan de verplichting tot betaling aan [slachtoffer 2] , in zoverre daarmee de verplichting tot betaling aan de Staat komt te vervallen.





Benadeelde partij [slachtoffer 7] 




verklaart de benadeelde partij [slachtoffer 7] ten aanzien van feit 5 van de zaak met parketnummer 03.216548.21 niet-ontvankelijk in de vordering tot vergoeding van de schade;


veroordeelt de benadeelde partij [slachtoffer 7] in de kosten van de procedure en begroot deze kosten aan de zijde van de verdachte tot op heden op nihil.





Benadeelde partij [slachtoffer 13]  




verklaart de benadeelde partij [slachtoffer 13] ten aanzien van feit 1 van de zaak met parketnummer 03.250665.20 niet-ontvankelijk in de vordering tot vergoeding van de schade;


veroordeelt de benadeelde partij [slachtoffer 13] in de kosten van de procedure en begroot deze kosten aan de zijde van de verdachte tot op heden op nihil.





Benadeelde partij [slachtoffer 14]




verklaart de benadeelde partij [slachtoffer 14] ten aanzien van feit 1 van de zaak met parketnummer 03.250665.20 niet-ontvankelijk in de vordering tot vergoeding van de schade;


veroordeelt de benadeelde partij [slachtoffer 14] in de kosten van de procedure en begroot deze kosten aan de zijde van de verdachte tot op heden op nihil.





Vordering tenuitvoerlegging met parketnummer 03.700091.19


- gelast dat de voorwaardelijk opgelegde straf, te weten een gevangenisstraf van 2 maanden, alsnog zal worden tenuitvoergelegd.
Vordering tenuitvoerlegging met parketnummer 03.184447.19
- verklaart de vordering van de officier van justitie tot tenuitvoerlegging van de opgelegde voorwaardelijke gevangenisstraf niet-ontvankelijk.
Dit vonnis is gewezen door mr. M.B. Bax, voorzitter, mr. D. Osmić en mr. R. Verkijk, rechters, in tegenwoordigheid van mr. A.H.M. Meisen, griffier, en uitgesproken ter openbare zitting van 1 maart 2022.



Buiten staat

Mr. Bax en mr. Verkijk zijn niet in de gelegenheid dit vonnis mede te ondertekenen.
De griffier is niet in de gelegenheid dit vonnis mede te ondertekenen.



BIJLAGE I: De tenlastelegging



Aan de verdachte is - nadat ter terechtzitting van 15 februari 2022 aanpassing omschrijving feiten in de tenlastelegging in de zaak 03.216548.21 is toegelaten - ten laste gelegd dat




Parketnummer 03.216548.21





1.

hij in of omstreeks de periode van 2 mei tot en met 3 mei 2021 te Panningen, gemeente Peel en Maas een personenauto (BMW 116i), in elk geval enig goed, die geheel of ten dele aan [slachtoffer 12] , in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen, terwijl verdachte zich de toegang tot de plaats van het misdrijf heeft verschaft en/of die weg te nemen personenauto onder zijn bereik heeft gebracht door middel van een valse sleutel, zijnde een (door verdachte) gestolen sleutel, tot welk gebruik, hij, verdachte niet was gerechtigd;
(2021066039)




2.

hij op of omstreeks 19 april 2021 te Echt, gemeente Echt-Susteren een katalysator, in elk geval enig goed, die geheel of ten dele aan [slachtoffer 4] , in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen, terwijl verdachte zich de toegang tot de plaats van het misdrijf heeft verschaft en/of die weg te nemen katalysator onder zijn bereik heeft gebracht door middel van braak en/of verbreking;
(2021060048)




3.

hij in of omstreeks de periode van 21 tot en met 22 april 2021 te Echt, gemeente Echt-Susteren een katalysator, in elk geval enig goed, die geheel of ten dele aan [slachtoffer 5] , in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen, terwijl verdachte zich de toegang tot de plaats van het misdrijf heeft verschaft en/of die weg te nemen katalysator onder zijn bereik heeft gebracht door middel van braak en/of verbreking;
(2021059768)




4.

hij op of omstreeks 8 april 2021 te Sittard, gemeente Sittard-Geleen tezamen en in vereniging met een of meer anderen, althans alleen, een personenauto (Mitsubishi, type Lancer), in elk geval enig goed, die geheel of ten dele aan [slachtoffer 6] en/of [partner slachtoffer 6] , in elk geval aan een ander dan aan verdachte en/of zijn mededader(s) toebehoorde(n) heeft weggenomen met het oogmerk om het zich wederrechtelijk toe te eigenen, terwijl verdachte en/of zijn mededader(s) zich de toegang tot de plaats van het misdrijf heeft/hebben verschaft en/of die weg te nemen personenauto onder zijn/haar/hun bereik heeft/hebben gebracht door middel van braak en/of verbreking;
(2021052459)




5.

hij in of omstreeks de periode van 16 tot en met 17 mei 2021 te Hoensbroek, gemeente Heerlen een bedrijfsauto (Mitsubishi, type Canter), in elk geval enig goed, die geheel of ten dele aan [slachtoffer 7] , in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen, terwijl verdachte zich de toegang tot de plaats van het misdrijf heeft verschaft en/of die weg te nemen bedrijfsauto onder zijn bereik heeft gebracht door middel van braak en/of verbreking.
(2021073862)




Parketnummer 03.149601.21






1
hij in of omstreeks 25 april 2021 tot en met 26 april 2021 te Sittard, gemeente Sittard-Geleen, tezamen en in vereniging met een of meer anderen, althans alleen, heeft weggenomen met het oogmerk om het zich wederrechtelijk toe te eigenen- een personenauto van het merk Fiat type Punto [kenteken] en/of- een (bijbehorend) kenteken [nummer 2] en/of- een (bijbehorend) kentekenbewijs en/of- een brilin elk geval enig(e) goed/goederen, dat/die geheel of ten dele aan [slachtoffer 8] , in elk geval aan een ander toebehoorde(n), terwijl verdachte zich de toegang tot de plaats van het misdrijf heeft verschaft en/of dat/die weg te nemen goed/goederen onder zijn bereik heeft gebracht door middel van braak en/of verbreking en/of een valse sleutel;




2
hij in of omstreeks 16 april 2021 tot en met 17 april 2021 te Sittard, gemeente Sittard-Geleen, tezamen en in vereniging met een of meer anderen, althans alleen, heeft weggenomen met het oogmerk om het zich wederrechtelijk toe te eigenen- een personenauto van het merk Mazda type 323 Hatchback 1 en/of- een (daarbijhorend) kenteken [nummer 3]in elk geval enig(e) goed/goederen, dat/die geheel of ten dele aan [slachtoffer 9] , in elk geval aan een ander toebehoorde(n), terwijl verdachte zich de toegang tot de plaats van het misdrijf heeft verschaft en/of dat/die weg te nemen goed/goederen onder zijn bereik heeft gebracht door middel van braak en/of verbreking en/of een valse sleutel.



Parketnummer 03.250665.20





1.

hij in of omstreeks 03 mei 2019 tot en met 29 juli 2019 te Landgraaf en/of Heerlen en/of Berg en Terblijt en/of Hoensbroek en/of Maasbracht, althans in Arrondissement Limburg, een of meerdere aanhangwagen(s) en/of een of meerdere goed(eren) behorende bij/aanwezig in deze aanhangwagen(s), in elk geval enig goed, dat geheel of ten dele aan een ander toebehoorde, te weten aan:

- [slachtoffer 13] (2019069599) en/of
- [slachtoffer 15] (2019068372) en/of
- [slachtoffer 16] (2019078553) en/of
- [slachtoffer 1] (2019113605) en/of
- [slachtoffer 14] (2019082469) en/of
- [slachtoffer 17] (2019082420) en/of
- [slachtoffer 2] (2019102698)
- [slachtoffer 18] (2019117196) en/of
- [slachtoffer 19] (2019118832)
heeft weggenomen met het oogmerk om het zich wederrechtelijk toe te eigenen terwijl verdachte zich de toegang tot de plaats van het misdrijf heeft verschaft en/of die weg te nemen aanhangwagen(s) onder zijn bereik heeft gebracht door middel van braak, verbreking en/of inklimming;



2.

hij op of omstreeks 8 mei 2019 te Neeritter, gemeente Leudal ter uitvoering van het door verdachte voorgenomen misdrijf om een aanhangwagen, in elk geval enig goed, dat geheel of ten dele aan een ander toebehoorde, te weten aan [slachtoffer 20] , weg te nemen met het oogmerk om het zich wederrechtelijk toe te eigenen en zich toegang tot de plaats van het misdrijf te verschaffen en/of dat weg te nemen goed onder zijn bereik te brengen door middel van braak, verbreking en/of inklimming, immers heeft hij, verdachte, de aanhangwagen voorzien van een disselslot naar de straat gerold/gereden en achter de auto met kenteken [nummer 1] geplaatst met als doel de aanhangwagen aan de auto te koppelen, terwijl de uitvoering van dat voorgenomen misdrijf niet is voltooid;




3.

hij op of omstreeks 8 mei 2019 te Echt, gemeente Echt-Susteren een of meerdere accu's, in elk geval enig goed, dat geheel of ten dele aan een ander toebehoorde, te weten aan [slachtoffer 10] , heeft weggenomen met het oogmerk om het zich wederrechtelijk toe te eigenen; 





4
hij op of omstreeks 18 mei 2019 te Limbricht, gemeente Sittard-Geleen een of meerdere koperen regenpijp(en), in elk geval enig goed, dat geheel of ten dele aan een ander toebehoorde, te weten aan [slachtoffer 11] , heeft weggenomen met het oogmerk om het zich wederrechtelijk toe te eigenen.





 .




 Waar hierna wordt verwezen naar paginanummers, wordt - tenzij anders vermeld - gedoeld op paginanummers uit het proces-verbaal van politie eenheid Limburg, district Zuid-West-Limburg, basisteam Westelijke Mijnstreek, zaakregistratienummer PL2411-2021126510, gesloten d.d. 31 augustus 2021, doorgenummerd van pagina 1 tot en met pagina 75.


 Het proces-verbaal van aangifte van [slachtoffer 3] d.d. 5 mei 2021, p. 23-25.


 Het proces-verbaal van aangifte van [slachtoffer 4] d.d. 19 april 2021, p. 16-17.


 Het proces-verbaal van aangifte van [slachtoffer 5] d.d. 22 april 2021, p. 20-21.


 Het proces-verbaal van aangifte van [slachtoffer 6] d.d. 9 april 2021, p. 8-11. 


 Het proces-verbaal van aangifte van [slachtoffer 7] d.d. 17 mei 2021, p. 40-42.


 Waar hierna wordt verwezen naar paginanummers, wordt - tenzij anders vermeld - gedoeld op paginanummers uit het proces-verbaal van politie eenheid Limburg, district Zuid-West-Limburg, basisteam Westelijke Mijnstreek, proces-verbaalnummer PL2300-202170981, gesloten d.d. 22 juni 2021, doorgenummerd van pagina 1 tot en met pagina 217.


 Het proces-verbaal van aangifte van [slachtoffer 8] d.d. 26 april 2021, p. 15-17.


 Het proces-verbaal van bevindingen d.d. 27 april 2021, pg. 19-20.


 Het proces-verbaal forensisch onderzoek plaats delict ( [adres 2] ), p. 28-30.


 Het proces-verbaal identificatie n.a.v. DNA-sporen inzake profielcluster 16072 d.d. 5 mei 2021, p. 43.


 De deskundigenrapportage Forensisch DNA-onderzoek d.d. 4 mei 2021, p. 44-46.


 Het proces-verbaal van aangifte van [slachtoffer 9] d.d. 17 april 2021, p. 77-79.


 Het proces-verbaal aantreffen gesignaleerd motorvoertuig d.d. 29 april 2021, p. 82-83. 


 Het proces-verbaal veiligstellen en overdracht DNA-sporendrager t.b.v. DNA-kit d.d. 3 mei 2021, p. 86.


 Het proces-verbaal vooronderzoek lab d.d. 4 mei 2021, p. 87-88.


 De deskundigenrapportage Forensisch DNA-onderzoek d.d. 4 mei 2021, p. 91-92. 


 Waar hierna wordt verwezen naar paginanummers, wordt - tenzij anders vermeld - gedoeld op paginanummers uit het proces-verbaal van politie regio Limburg Noord, district Venlo, basiseenheid Peel en Maas, proces-verbaalnummer PL2353-2019059370, gesloten d.d. 23 oktober 2019, doorgenummerd van pagina 1 tot en met pagina 162.


 Het proces-verbaal van aangifte van [slachtoffer 10] d.d. 25 mei 2019 p. 109-111.


 Het proces-verbaal van bevindingen d.d. 10 oktober 2019 p. 112-113.


 Waar hierna wordt verwezen naar paginanummers, wordt - tenzij anders vermeld - gedoeld op paginanummers uit het proces-verbaal van politie eenheid Limburg, district Zuid-West-Limburg, proces-verbaalnummer PL2300-2019165196 Z gesloten d.d. 19 oktober 2019, doorgenummerd van pagina 1 tot en met pagina 76.


 Het proces-verbaal van aangifte van [slachtoffer 11] d.d. 27 mei 2019, p. 6-7. 


 Het proces-verbaal van bevindingen d.d. 21 augustus 2019, p. 8-9.


 Het proces-verbaal herkenning persoon door opsporingsambtenaar d.d.20 augustus 2019, p. 13-14. 


 Het proces-verbaal van aangifte van [slachtoffer 2] d.d. 2 juli 2019, p. 40-42. 

",Rechtbank Limburg,2022-03-01,2022-02-28,03.216548.21 e.a.,Uitspraak,,,Strafrecht,Eerste aanleg - meervoudig,"
Veroordeling voor diefstal, meerdere autodiefstallen en diefstal van een aanhangwagen. Gevangenisstraf 18 maanden waarvan 10 maanden voorwaardelijk met een proeftijd van 2 jaren.
","

Rechtspraak.nl

","Veroordeling voor diefstal, meerdere autodiefstallen en diefstal van een aanhangwagen. Gevangenisstraf 18 maanden waarvan 10 maanden voorwaardelijk met een proeftijd van 2 jaren."
26,ECLI:NL:RBLIM:2022:1498,,Rechtbank Limburg,2022-03-01,2022-02-28,ROE 20/2335,Uitspraak,,,Bestuursrecht,,,,No summary available
27,ECLI:NL:RBLIM:2022:1496,,Rechtbank Limburg,2022-03-01,2022-02-28,ROE 20/2821,Uitspraak,,,Bestuursrecht,,,,No summary available
28,ECLI:NL:RBDHA:2022:1527,,Rechtbank Den Haag,2022-03-01,2022-02-28,C/09/623374 / JE RK 22-25,Uitspraak,,,Civiel recht; Personen- en familierecht,,,,No summary available
29,ECLI:NL:RBROT:2022:1449,,Rechtbank Rotterdam,2022-03-01,2022-02-28,21/86,Uitspraak,,,Bestuursrecht,,,,No summary available
30,ECLI:NL:RBLIM:2022:1499,,Rechtbank Limburg,2022-03-01,2022-02-28,ROE 20/2209,Uitspraak,,,Bestuursrecht,,,,No summary available
31,ECLI:NL:RBMNE:2022:758,"

RECHTBANK MIDDEN-NEDERLAND


Strafrecht
Zittingsplaats Lelystad



Parketnummer: 16/211044-19 (P)




Vonnis van de meervoudige kamer van 1 maart 2022




in de strafzaak tegen





          [verdachte] 
 ,

geboren op [2001] te [geboorteplaats] ,
wonende aan de [adres] te [woonplaats] .




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting met gesloten deuren van 15 februari 2022.



De rechtbank heeft kennisgenomen van de vordering en standpunten van officier van justitie mr. C.J. Booij en van hetgeen verdachtes raadsvrouw mr. W.M. van der Most, advocaat te Almere, namens verdachte, alsmede hetgeen mr. T. de Heer, advocaat te Almere, namens de benadeelde partij [slachtoffer 1] naar voren hebben gebracht.




2TENLASTELEGGING


De verdenking komt er, kort en feitelijk weergegeven, op neer dat verdachte:



op 2 april 2019 in Almere, samen met een of meer anderen, [slachtoffer 2] en/of [slachtoffer 3] en/of [slachtoffer 1] door geweld en/of bedreiging met geweld heeft gedwongen tot afgifte van een geldbedrag van ongeveer 400 euro toebehorend aan de winkel [winkel 1] ,



en/of



op 2 april 2019 in Almere, samen met een of meer anderen, een geldbedrag van ongeveer 400 euro heeft gestolen van de winkel [winkel 1] met geweld en/of bedreiging met geweld tegen [slachtoffer 2] en/of [slachtoffer 3] en/of [slachtoffer 1] .




3VOORVRAGEN


De dagvaarding is geldig, de rechtbank is bevoegd tot kennisneming van het tenlastegelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.





4WAARDERING VAN HET BEWIJS


4.1


Het standpunt van de officier van justitie

De officier van justitie acht de ten laste gelegde afpersing, in vereniging gepleegd, wettig en overtuigend te bewijzen. 




4.2


Het standpunt van de verdediging

De raadsvrouw heeft vrijspraak bepleit van het tenlastegelegde omdat uit de stukken in het dossier niet volgt dat verdachte betrokken is geweest bij het tenlastegelegde. Zij heeft daartoe het volgende aangevoerd:



Uit het feit dat medeverdachten [medeverdachte 1] en [medeverdachte 2] contact hebben gehad volgt niet dat verdachte betrokken is geweest bij het tenlastegelegde. 


Uit het feit dat verdachte zijn telefoon uit had staan op het moment dat de overval werd gepleegd volgt niet dat verdachte bij de overval is geweest. Zijn telefoon stond immers de hele dag uit.


De [straat] is niet in de buurt van de woning van verdachte. Dat de telefoon van medeverdachte [medeverdachte 2] de zendmast aan de [straat] heeft aangestraald betekent derhalve niet dat hij bij de woning van verdachte is geweest.


De signalementen uit de stukken in het dossier volgen zijn te algemeen om daaruit de conclusie te trekken dat het verdachte moet zijn geweest die de overval heeft gepleegd. Daar komt bij dat er geen enkele herkenning van verdachte heeft plaatsgevonden. 


Dat er foto’s van verdachte zijn aangetroffen waarop verdachte met briefgeld te zien is maakt niet dat verdachte aanwezig is geweest bij het tenlastegelegde. 


Uit de historische verkeersgegevens van de telefoon van verdachte valt niet af te leiden dat verdachte op de locatie van de overval is geweest.





4.3


Het oordeel van de rechtbank



Bewijsmiddelen




            [slachtoffer 2]
           heeft aangifte gedaan. Zij heeft onder meer het volgende verklaard, zakelijk weergegeven:
Vanochtend, 2 april 2019, was ik in de [winkel 1] in Almere. Ik stond met mijn rug naar de hoofdingang en voelde dat iemand aan mijn bodywarmer mij naar achteren trok. Ik voelde dat ik naar achteren werd getrokken. Ik draaide mij om en zag dat er een jongen voor mij stond welke ik niet ken.
Ik zal deze jongen omschrijven als NN1. 
Ik hoorde NN1 zeggen: “Meekomen, meekomen, waar is het geld, is er een kluis.” Ik zag dat NN1 met volgens mij zijn rechterhand een vuurwapen vasthield en op mij richtte.
Ik zag tegelijkertijd dat mijn collega [slachtoffer 3] [de rechtbank begrijpt: aangeefster [slachtoffer 3] ] welke ook aan de voorzijde van de winkel stond, bij haar haren werd gegrepen door een andere jongen.
Ik hoorde NN1 continue vragen: “Waar is de kluis, waar is het geld.” 
Ik zag dat NN2 met een hamer op oranje brievenbussen ging slaan welke ook in het kantoor stonden.

          [slachtoffer 1] [de rechtbank begrijpt: aangeefster [slachtoffer 1] ] opende op de begane grond met een drukknopje de deur welke weer toegang geeft tot de winkel. Ik denk dat NN2 bij deze deur bleef staan en zag dat NN1 met [slachtoffer 1] en mij naar de kassa's van de klantenservice liepen. Ik opende vanaf de ingang gezien de meest rechterkassa. Ik zag dat [slachtoffer 1] de kassa hiernaast opende. Ik zag dat NN1 aan de andere kant van de toonbank stond en een plastic tas open vasthield naast de toonbank zodat het geld er in geschoven kon worden. 
Ik pakte eerst al het briefgeld uit de kassa en legde dit op de toonbank. Daarna pakte ik de kleingeld bakjes en gooide dit leeg op de toonbank. Ik hoorde dat NN1 bleef vragen om geld. 
Ik zag dat al het geld van de kassa waar ik voor stond, op de toonbank lag. 
Ik zag dat NN1 het geld in de bovengenoemde tas schoof. 
Ik zag dat NN2 nog in de deuropening stond richting het magazijn en zag dat NN1 richting hem liep. Ik zag dat zowel NN1 als NN2 beide door deze deur heen gingen en zag ze daarna niet meer. Ik zag dat de deur van de nooduitgang op een kier stond.





            [slachtoffer 3]
           heeft als bedrijfsleider mede namens de [winkel 1] aangifte gedaan. Zij heeft onder meer het volgende verklaard, zakelijk weergegeven: 
Op 2 april 2019 was ik in de [winkel 1] in Almere. Omstreeks 10:15 uur kwamen er twee personen de winkel binnen. Ik zag dat er één persoon met een hamer op de stellingen en op onze spullen ging slaan.
Ik hoorde dat de eerste verdachte zei: “Jij moet mee, naar achteren.” Ik voelde dat deze verdachte mij bij mijn haar vastpakte. Het lukte mij om los te rukken, waarna hij mij vastpakte bij mijn bodywarmer van de [winkel 1] . 
Ik hoorde dat hij bleef herhalen: “Naar achteren, naar achteren. Mee jij.” Ik zag dat de verdachte bleef slaan met die hamer tegen de stellingen van de winkel.





            [slachtoffer 1]
           heeft aangifte gedaan. Zij heeft onder meer het volgende verklaard, zakelijk weergegeven:
Op 2 april 2019 was ik omstreeks 10:20 uur in de [winkel 1] in Almere. Toen ik vervolgens stond keek ik langs de stelling heen en zag ik dat er op het midden looppad van de winkel mijn bedrijfsleidster [slachtoffer 3] [de rechtbank begrijpt: aangeefster [slachtoffer 3] ] stond met een man. Ik zag dat de man aan haar haren trok en ik zag dat [slachtoffer 3] zich probeerde los te rukken. 
Ik zag op dat moment dat hij nog steeds aan haar haren trok en dat hij met zijn andere hand een hamer vasthield, hij had de hamer vast en maakte daarmee slaande bewegingen naar de artikelen in de winkel. De artikelen stonden op de stellingen en vielen door de slaande bewegingen van de hamer op de grond.
Ik voelde ineens dat iemand aan de achterkant van mijn bodywarmer trok. Ik werd geduwd richting de toegangsdeur naar het grote magazijn, kantoor en kantine. Toen ik in richting de toegangsdeur liep van het grote magazijn, kantoor en kantine had de persoon die mij vasthield en duwde ook iets in zijn hand, ik dacht dat dit een zwarte vuurwapen was. Hij had het vuurwapen vast met zijn linkerhand gericht op de zijkant van mijn hoofd. Toen zag ik ineens dat er ook nog een andere man was die leek op de man die mij vasthield. Ik zag dat de man [slachtoffer 2] vast had aan haar bodywarmer.
Ik zag dat de mannen meteen naar beneden gingen. Wij moesten mee met de mannen. 1 man bleef bij ons en de andere man was weg. De man die bij ons was die zei dat we naar de klantenservice moesten gaan. Daar hadden [slachtoffer 2] en ik allebei een kassa geopend en het geld eruit gehaald. Ik zag dat de man een tas uit zijn jaszak pakte. Het was een plastic tas. De man deed de tas open en wij moesten het geld in de tas doen.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
Op 4 april 2019 bekeek ik, verbalisant van [verbalisant 1] , de ladespecificatie kasopmaak van dit filiaal van de [winkel 1] .
Uit de kassalade met het kassanummer 77472 mist er een totaalbedrag van € 209,05. Uit de kassalade met het kassanummer 77482 mist er een totaalbedrag van € 171,03. 
Het totaal weggenomen (schade)bedrag betreft: € 380,08




Verbalisant [verbalisant 1] heeft in een proces-verbaal van bevindingen onder meer het volgende gerelateerd, zakelijk weergegeven:
Op vrijdag 5 april 2019 bekeek ik de camerabeelden van de [winkel 1] , gevestigd op de [adres] te [plaats] en bevond het volgende:
Als het camerasysteem dinsdag 2 april omstreeks 10:25 uur aangaf, zag ik dat er twee personen de winkel in komen lopen. Ik zag dat verdachte 1 een donkerkleurig op een vuurwapengelijkend voorwerp in zijn rechterhand droeg. Ik zag dat hij direct op getuige [slachtoffer 2] afliep. Ik zag dat hij zijn rechterarm omhooghield met in zijn hand een vuurwapen en deze gericht hield op het hoofd van getuige [slachtoffer 2] .
Ik zag dat verdachte 2 een klauwhamer in zijn rechterhand vast had. Ik zag dat hij met de klauwhamer op de stelling sloeg waar getuige [slachtoffer 2] stond.
Ik zag dat verdachte 2 direct doorliep en links om dit schap liep het middenpad van de winkel in. Ik zag dat daar een persoon direct rechts achter de eerste stelling stond. Ik verbalisant herken deze vrouw als de aangeefster [slachtoffer 3] . Ik zag dat zij naar verdachte 2 keek en wegrende richting de rechterzijde van de winkel, gezien vanaf de camerapositie. Ik zag dat verdachte 2 achter haar aanrende en haar vastpakte.
Ik zag dat verdachte 1 tegelijkertijd getuige [slachtoffer 2] met zijn linkerhand bij haar bodywarmer pakte en dat hij haar meetrok naar de rechterzijde van de winkel. Ik zag dat hij zijn rechterarm gestrekt voor zich uithield. Ik zag dat hij in zijn rechterhand nog steeds een op een vuurwapengelijkend voorwerp had.
Ik zag dat verdachte 2 met zijn rechterhand het vuurwapen richtte op verdachte 1 en aangeefster [slachtoffer 2] .
Ik zag dat zowel getuige [slachtoffer 2] als getuige [slachtoffer 1] achter de balie gingen staan van de kassa’s. Ik zag dat getuige [slachtoffer 2] de kassalade van de linker kassa openmaakte doormiddel van in te loggen op het computersysteem. Ik zag dat verdachte 1 voor de balie van deze kassa’s kwam staan. Ik zag dat hij zijn rechterarm gestrekt voor zich uithield met in zijn rechterhand een op een vuurwapen gelijkend voorwerp. Ik zag dat hij deze richtte op de getuigen achter de balie.
Ik zag dat verdachte 1 de plastictas van de supermarkt Plus opende en deze boven de balie vasthield. Ik zag dat getuige [slachtoffer 2] het geld uit de kassalade op de balie weglegde. Ik zag dat verdachte 1 dit pakte en in de plastictas van de supermarkt Plus stopte.
Ik zag dat verdachte 1 vervolgens voor de balie gaat staan waar de rechterkassa is. Ik zag dat hij spullen van de balie afpakte en dit in zijn plastictas van de supermarkt Plus stopte.
Ik zag dat hij vervolgens omdraaide en wegrende tussen de schappen door naar de linker achterzijde van de winkel. Aldaar zit de deur gevestigd richting het kantoor en magazijn.
Ik zag op camera 6, de camera aan de achteruitgang, dat de verdachten op 2 april 2019 omstreeks 10:27 uur via de achteruitgang de winkel verlaten en wegrennen richting het [straat] .
Ik kan de twee verdachten als volgt omschrijven: 
Verdachte 1: 
Smal tot normaal postuur
Negroïde huidskleur
Voor zijn gezicht draagt hij een witkleurig masker ofwel sjaal met een donkerkleurige streep over het midden
Donkerkleurig vuurwapen.
Verdachte 2: 
Smal tot normaal postuur
Blanke tot licht getinte huidskleur
Donkerkleurige sjaal voor de neus en mond
IJzeren hamer




Verbalisant [verbalisant 2] heeft in een proces-verbaal van bevindingen onder meer het volgende gerelateerd:
In het proces verbaal van bevindingen met documentcode 2019040509153625 werden de camerabeelden van de [winkel 1] omschreven. Op foto 14 van dit proces-verbaal is te zien dat een verdachte een wit masker droeg wat de kin tot en met de neus van de verdachte bedekt. Op de foto is te zien dat op het masker een dunne zwarte lijn rondom de neusstreek loopt. Ter hoogte van de lippen is op het masker een dikke donkere lijn te zien die loopt van wang tot wang.
Uit het onderzoek 25Rockport, in het proces-verbaal van bevindingen met pvnummer 222, blijkt dat op de telefoon van verdachte [medeverdachte 2] een foto staat waarop verdachte [verdachte] een masker droeg waarvan de uiterlijke kenmerken overeenkomen met het masker bij de overval op de [winkel 1] . Op dit masker is namelijk dezelfde dunne zwarte lijn rondom de neus zichtbaar.




Verbalisant [verbalisant 2] heeft in een proces-verbaal van bevindingen onder meer het volgende gerelateerd:
	GEBRUIKER TEL [telefoonnummer] 
Uit het onderzoek 25Rockport blijkt dat verdachte [verdachte] gebruik maakt van het telefoonnummer [telefoonnummer] .



VOOR DE OVERVAL 
Te zien is dat het telefoonnummer [telefoonnummer] , welke in gebruik is bij verdachte [medeverdachte 2] , voor de overval drie maal gepoogd heeft contact met het telefoonnummer [telefoonnummer] op te nemen, welke in gebruik is bij medeverdachte [verdachte] .




          [telefoonnummer] 	[medeverdachte 2] 	[telefoonnummer] 	02-04-2019 09:12:27 	2 

          [telefoonnummer] 	[medeverdachte 2] 	[telefoonnummer] 	02-04-2019 08:45:32 	2 

          [telefoonnummer] 	[medeverdachte 2] 	[telefoonnummer] 	02-04-2019 08:45:23 	2




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
	GEBRUIKER TEL [telefoonnummer] 
Op 19 juli 2018 verklaarde [medeverdachte 3] dat hij gebruik maakt van het telefoonnummer [telefoonnummer] .



VOOR DE OVERVAL 
Te zien is dat het telefoonnummer [telefoonnummer] , welke in gebruik is bij verdachte [medeverdachte 3] , voor de overval twee maal contact heeft met het telefoonnummer [telefoonnummer] , welke in gebruik is bij medeverdachte [medeverdachte 2] .



inkomend GESPREK 02-04-2019 08:02:36 88 [telefoonnummer] [adres] [woonplaats] [telefoonnummer] [medeverdachte 2] , [adres] [woonplaats]



inkomend GESPREK 02-04-2019 08:29:38 15 [telefoonnummer] [adres]  [telefoonnummer] [medeverdachte 2] , [adres] 



TIJDENS DE OVERVAL 
Op 2 april 2019 om 10:29 uur straalt hij de telefoniemast aan op de [adres] te [woonplaats] , inde nabije omgeving van de woning van verdachte [medeverdachte 3] , op de [adres] te [woonplaats] . 
De contacten betreffen uitgaande gesprekken richting het telefoonnummer [telefoonnummer] , welke in gebruik is bij verdachte [medeverdachte 2] . Het betreffen allen gesprekken van 2 seconden.



uitgaand GESPREK 02-04-2019 10:29:37 3 [telefoonnummer] [adres] [woonplaats] [telefoonnummer] [medeverdachte 2] , [adres] [woonplaats]



uitgaand GESPREK 02-04-2019 10:29:51 2 [telefoonnummer] [adres]  [telefoonnummer] [medeverdachte 2] , [adres] 




Verbalisant [verbalisant 1] heeft in een proces-verbaal van bevindingen onder meer het volgende gerelateerd, zakelijk weergegeven:
	GEBRUIKER TEL [telefoonnummer] 
Uit het onderzoek 25Rockport blijkt dat verdachte [medeverdachte 2] gebruik maakt van het telefoonnummer [telefoonnummer] .



Op 2 april 2019 in de ochtend is het volgende te zien:
Te zien is dat het telefoonnummer [telefoonnummer] wat in gebruik is bij verdachte [medeverdachte 2] , voor de overval contact heeft met twee verschillende telefoonnummers. Er zijn twee uitgaande gesprekken met het telefoonnummer [telefoonnummer] , welke in gebruik is bij medeverdachte [medeverdachte 3] . Ook heeft hij twee maal een uitgaand gesprek van twee seconden met het telefoonnummer [telefoonnummer] , welke in gebruik is bij [verdachte] . 
Uit de mastgegevens blijkt dat de telefoon aanstraalt op de telefoniemast op de [straat] , welke in de nabije omgeving is van de woning van verdachte [medeverdachte 2] , [adres] te [woonplaats] .



uitgaand GESPREK 02-04-2019 08:02:27 88 [straat] [woonplaats] [telefoonnummer] [A] . [adres] [woonplaats] 
uitgaand GESPREK 02-04-2019 08:29:29 14 [adres]  [telefoonnummer] [A] . [adres] 
uitgaand GESPREK 02-04-20 08:45:20 2 [straat] [woonplaats] [telefoonnummer] ONBEKEND
uitgaand GESPREK 02-04-20 08:45:30 2 [straat] [woonplaats] [telefoonnummer] ONBEKEND
uitgaand DATA-VERKE 02-04-2019 08:45:36 1609 [straat] [woonplaats] Internet



Uit de mastgegevens blijkt dat de mobiele telefoon aanstraalt op de telefoniemast op de [adres] te [woonplaats] . Dit is in de nabije omgeving van [verdachte] geboren op [2001] , wonende op de [adres] te [woonplaats] .



uitgaand DATA-VERKE 02-04-2019 09:12:30 589 [adres] [woonplaats] Internet
uitgaand DATA-VERKE 02-04-2019 09:23:27 [adres] [woonplaats] Internet



Vervolgens is er te zien dat het mobiele telefoonnummer [telefoonnummer] in de periode van 2 april tussen 09:23:27 uur en 11:02:59 uur geen data uitzendt en dat de telefoon op de voicemail springt. Hieruit kan worden opgemaakt dat de mobiele telefoon deze periode uit staat.
Op 2 april om 09:23:27 uur straalt de telefoon welke in gebruik is bij verdachte [medeverdachte 2] voor het laatst aan op de [straat] . Vervolgens straalt hij op 2 april 2019 om 11:02:59 uur aan op de [adres] te [woonplaats] . Dit betreft de telefoniemast in de nabije omgeving van de woning van verdachte [medeverdachte 3] , op de [adres] te [woonplaats] .




Verbalisant [verbalisant 3] heeft in een proces-verbaal van bevindingen onder meer het volgende gerelateerd:
Op de dag van de overval heeft verdachte [medeverdachte 2] 3 keer 's morgens telefonisch contact gemaakt met het nummer van verdachte [verdachte] . Te weten 08:45:23 uur, 08:45:32 en 09:12:27 uur. Dit resulteerde in contacten van 3 tikken waarvan ambtshalve bekend is dat dit geen gesprek oplevert.
Verder was opmerkelijk dat er op 2 april 2019 van ‘s morgens vroeg tot ‘s avonds laat geen mastgegevens zijn te zien van het mobiele telefoonnummer van verdachte [verdachte] , hetgeen zou kunnen betekenen dat de mobiele telefoon gedurende deze tijd is uitgezet.




Verbalisant [verbalisant 4] heeft in een proces-verbaal van bevindingen onder meer het volgende gerelateerd:
Ik bekeek de camerabeelden.
Ik, verbalisant [verbalisant 4] , zag in het beeld kijkend in de [straat] te Almere twee personen donker gekleed komend uit de richting van de [straat] te Almere. Ik zag dat dit om 10:06 uur was.
Ik kan voorste verdachte als volgt omschrijven: 
Verdachte 1: 
- Man 
- Slank postuur 
- Donkere huidskleur
Ik kan de achterste verdachte als volgt omschrijven: 
Verdachte 2 
- Man 
- Slank postuur 
- Blanke huidskleur 
Ik zag dat verdachte 2 kleiner was dan verdachte 1.
Ik zag dat op dinsdag 2 april 2019 om 10:18 uur er een scooter via de [straat] te Almere wegreed richting het [straat] . Ik zag dat deze scooter uit de richting van de [straat] kwam. Ik zag dat er twee personen op deze scooter zaten.
Ik zag dat de scooter vervolgens de [straat] op reed.
Ik zag dat de scooter in beeld kwam op de [straat] ter hoogte van bushalte [bushalte] . Ik zag dat de scooter uit de richting van de [straat] kwam. Ik zag de personen op de scooter dezelfde signalementen hadden als de eerder omschreven verdachten.
Ik zag dat de scooter vervolgens om 10:19 uur in beeld kwam bij de camera die hangt op de [naam] . Ik zag dat de scooter uit de [straat] kwam. Ik zag dat de scooter de [straat] over stak en achter het pand van [winkel 2] uit het zicht verdween.
Ik zag dat het volgende camerabeeld met daarop de verdachte om 10:22:32 uur was op de [straat] .
Ik zag dat om 10:25:31 uur er twee verdachten uit de steeg kwamen gelopen. Ik zag dat de twee voldeden aan het signalement van verdachte 1 en verdachte 2. Ik zag dat om 10:25:40 uur de twee verdachten de [winkel 1] binnen gingen.
Ik zag dat om 10:29 uur de scooter met de twee verdachten wegreed in de richting van de [straat] te Almere.
Ik zag dat om 10:29:19 uur de verdachten langs [bushalte] reden over de [straat] komende uit de richting van de [straat] in de richting van de [straat] .
Ik zag dat de scooter om 10:29:34 uur de [straat] op reed in de richting van het [straat] te Almere.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
	Op 25 april 2019 bekeek ik de geleverde camerabeelden en bevond het volgende:
Deze camera zit bevestigd op de zijkant van de [winkel 1] en geeft zicht op de achteringang van de [winkel 1] en het [straat] . Ook geeft hij zicht op de trap richting het [straat] .
Als camera07, 2 april 2019 10:20 aangaf zag ik dat er de twee verdachten via de trap vanaf het [straat] , het [straat] opliepen.
Als camera07, 2 april 2019 om 10:28 uur aangaf, zag ik dat de verdachten via de achterdeur van de [winkel 1] naar buiten kwamen.
Ik zag dat de verdachten het [straat] over renden richting de trap naar het [straat] . Ik zag dat ze naar boven renden het [straat] op.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:

          [winkel 2] zit gevestigd op de [adres] te Almere. Dit is direct aan de achterzijde van de [winkel 1] .
Op 5 april 2019 heb ik verbalisant de camerabeelden opgehaald en bekeken. Ik verbalisant heb het volgende bevonden:
Als het camerasysteem 10:19:49 aangaf zag ik dat er een snorfiets geparkeerd werd en dat er twee personen de trap oprenden. Vanaf nu noem ik deze twee personen verdachte 1 en verdachte 2.
Als het camerasysteem 10:28:56 aangaf, zag ik dat verdachte 1 en verdachte 2 weer naar beneden kwamen lopen via de trap, komende vanaf het [straat] gaande naar de [straat] .
Als het camerasysteem 10:29:03 aangaf, zag ik dat de verdachten met de scooter wegrijden.




Verbalisant [verbalisant 4] heeft in een proces-verbaal van bevindingen onder meer het volgende gerelateerd:
Ik zag dat camera 12 aan de andere kant van het pand zicht gaf op de [straat] en de ingang op het [straat] te Almere. Ik, verbalisant, bekeek de camerabeelden.
Ik zag op camera 12 dat om 10:05 uur aan de achterzijde van de [straat] twee deuren zaten. Ik zag dat de rechterdeur open ging.
Ik zag dat er twee personen, volledig in het zwart gekleed achter elkaar de deur uit kwamen gelopen en de [straat] in liepen richting de [straat] .
Ik zag dat om 10:15 uur dat de rechterdeur open ging.
Ik zag om 10:15 uur een persoon uit de deur kwam gelopen en naar de andere persoon liep.
Ik zag dat er achter de bossage een scooter naar voren kwam. Ik zag dat de twee personen met de scooter bezig waren.
Ik zag dat de scooter vervolgens weg reed onder de flat door richting de [straat] .
Ik zag dat om 10:30:10 uur twee personen uit de richting van de [straat] kwamen gerend onder de onderdoorgang.
Ik zag dat deze personen richting de rechterdeur rende en dat er een derde persoon in beeld kwam. Ik zag dat deze personen met wat leek op een sleutel de deur opende en dat de derde persoon ook de deur binnen ging.




Verbalisant [verbalisant 1] heeft in een proces-verbaal van bevindingen onder meer het volgende gerelateerd:
Ik verbalisant liep op de [straat] en bekeek het portiek waar de verdachten in en uit gingen. Ik verbalisant van [verbalisant 1] keek door de ruit van deze deur en zag dat het de achterdeur betrof van de [straat] . Ik zag ook de vooringang van het portiek, welke gelegen ligt direct aan de [straat] . Hierop ben ik naar de [straat] gelopen en bekeek het portiek. Ik zag dat er vijf belletjes met naamplaatjes naast de deur hingen. Ik zag het volgende: 

          [nummer] (leeg plaatje) 
In de Gemeenschappelijke Basis Administratie zag ik dat de volgende personen hier ingeschreven stonden: [nummer]   [medeverdachte 3] 30-04-2001 .




Bewijsoverwegingen 

Op basis van voornoemde bewijsmiddelen stelt de rechtbank het volgende vast. Medeverdachte [medeverdachte 2] heeft op 2 april 2019 kort voor de overval geprobeerd te bellen met verdachte. Kort daarna bevindt [medeverdachte 2] zich in de omgeving van de woning van verdachte. Ook heeft [medeverdachte 2] telefonisch contact met medeverdachte [medeverdachte 3] . Er vindt vervolgens vanuit de woning van [medeverdachte 3] aan de [straat] een voorverkenning plaats. Nadat ze zijn teruggekomen pakken de overvallers de scooter en rijden ze naar de achteringang van de [winkel 2] waar zij de scooter vervolgens parkeren. Ze lopen naar de [winkel 1] en daar vindt vervolgens de overval plaats. Tijdens de overval is de telefoon van [medeverdachte 2] uit. De telefoon van verdachte is op 2 april 2019 de hele dag uit. De overvallers verlaten het pand van de [winkel 1] via de nooduitgang, rennen naar de scooter en vertrekken richting de [straat] . Vervolgens is te zien dat de overvallers naar de achterkant van de woning van [medeverdachte 3] rennen en daar naar binnen gaan. De telefoon van [medeverdachte 2] straalt dan een telefoniemast aan in de omgeving van de woning van [medeverdachte 3] .



De rechtbank is van oordeel, gelet op de hierboven genoemde bewijsmiddelen in samenhang bezien en mede in aanmerking genomen dat verdachte tot op heden geen verklaring heeft willen afleggen, dat het niet anders kan zijn dan dat verdachte en [medeverdachte 2] de personen zijn geweest die de [winkel 1] hebben overvallen. Daar komt bij dat verdachte en [medeverdachte 2] passen in de signalementen zoals die volgen uit de beschrijvingen van de camerabeelden. Bovendien blijkt uit afgetapte gesprekken tussen verdachte en [medeverdachte 3] dat verdachte, terwijl hij in detentie zit, heeft geprobeerd om contact op te nemen met [medeverdachte 2] , die hij in die gesprekken zijn ‘tweemans’ noemt, om te overleggen of hij een verklaring zal afleggen en dat [medeverdachte 3] hen daarbij helpt. De rechtbank acht de ten laste gelegde afpersing, in vereniging gepleegd met een ander, wettig en overtuigend bewezen. 





5BEWEZENVERKLARING


De rechtbank acht wettig en overtuigend bewezen dat verdachte:



op 2 april 2019 te Almere, tezamen en in vereniging met een ander, met het oogmerk om zich wederrechtelijk te bevoordelen door geweld en bedreiging met geweld [slachtoffer 2] en [slachtoffer 3] en [slachtoffer 1] heeft gedwongen tot afgifte van een geldbedrag van ongeveer 400 euro, toebehorende aan de winkel [winkel 1] , welk geweld en welke bedreiging met geweld hierin bestond(en) dat verdachte en/of zijn mededader

- met gezichtsbedekking voornoemde winkel zijn binnengegaan en
- met een hamer, op de stellingen in de winkel heeft geslagen en
- die [slachtoffer 3] bij haar haren heeft vastgepakt en de woorden heeft toegevoegd: ‘naar achteren mee jij’, en
- die [slachtoffer 2] aan haar kleding heeft getrokken en de woorden heeft toegevoegd:’ meekomen meekomen, waar is het geld is er een kluis’, en
- die [slachtoffer 1] aan haar kleding heeft getrokken en
- een op een vuurwapen gelijkend voorwerp dreigend in de richting van die [slachtoffer 2] en die [slachtoffer 1] heeft gehouden en getoond en
- die [slachtoffer 2] en die [slachtoffer 1] onder bedreiging van een vuurwapen heeft meegetrokken naar de kassa en
- vervolgens het geld in een plastic tas heeft gestopt.


Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN HET FEIT


Er is geen omstandigheid aannemelijk geworden die de strafbaarheid van het bewezenverklaarde uitsluit, zodat dit strafbaar is.



Het bewezenverklaarde levert volgens de wet het volgende strafbare feit op: 




afpersing, terwijl het feit wordt gepleegd door twee of meer verenigde personen.





7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF


8.1


De vordering van de officier van justitie

De officier van justitie heeft gevorderd verdachte ter zake van het door de officier van justitie bewezen geachte te veroordelen tot een jeugddetentie van 8 maanden.




8.2


Het standpunt van de verdediging

De raadsvrouw heeft zich niet uitgelaten over de op te leggen straf. 







8.3


Het oordeel van de rechtbank

Bij het bepalen van de straf heeft de rechtbank rekening gehouden met de ernst van het bewezenverklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.




Ernst van het feit

Verdachte heeft zich samen met een ander schuldig gemaakt aan een gewapende overval op de [winkel 1] in het [wijk] van Almere op klaarlichte dag. Daarbij zijn verdachte en zijn mededader gemaskerd en bewapend met een op een vuurwapen gelijkend voorwerp en een klauwhamer, de winkel binnengegaan en hebben zij winkelmedewerkers bedreigd en gedwongen tot afgifte van een geldbedrag. Verdachte heeft hiermee laten zien dat hij geen enkel respect heeft voor andermans goederen en eigendommen. Hij heeft zich enkel laten leiden door financieel gewin en heeft zich niet bekommerd om de mogelijke gevolgen voor de slachtoffers. Het is een feit van algemene bekendheid dat slachtoffers van een overval nog lange tijd last kunnen hebben van de psychische gevolgen daarvan. Daar komt bij dat dit soort feiten bijdragen aan gevoelens van angst en onveiligheid in de samenleving. Verdachte heeft tot op heden geen verantwoordelijkheid genomen voor zijn daad en daarmee geen inzicht getoond in het verwerpelijke van zijn handelen. De rechtbank rekent dit alles verdachte aan.




Persoon van verdachte

Bij haar beslissing heeft de rechtbank acht geslagen op een uittreksel justitiële documentatie betreffende verdachte van 4 januari 2022 waaruit blijkt dat verdachte eerder op 11 oktober 2018 en op 14 januari 2020 is veroordeeld voor soortgelijk feiten. 



De rechtbank heeft ten aanzien van de persoon van verdachte ook kennisgenomen van een rapport van de Raad voor de Kinderbescherming (hierna: de Raad) van 31 januari 2022, opgemaakt door I. Goedhart, raadsonderzoeker. 



Uit het rapport van de Raad volgt dat verdachte eerder opgelegde maatregelen positief heeft afgesloten. Het toezicht en de begeleiding nadien zijn echter niet positief verlopen. Verdachte heeft zich daarbij niet aan de bijzondere voorwaarden gehouden die hem in dat kader zijn opgelegd. Het is voor de Raad moeilijk om in contact te komen met verdachte. Verdachte stelt zich sociaal wenselijk op, heeft veel begeleiding en behandeling ontvangen en aangeboden gekregen, maar dit heeft niet tot (blijvend) resultaat geleid. Dit komt omdat verdachte zich onvoldoende inzet, bewust lijkt te kiezen voor het leven dat hij leidt en niet wil meewerken aan begeleiding en behandeling. 
Verdachte heeft geen dagbesteding omdat hij niet meer naar school gaat. Het is een jongen met veel potentie die hij niet lijkt te (willen) benutten op een maatschappelijk aanvaardbare manier. 
De Raad acht, gelet op de houding van verdachte, een nieuw verplicht begeleidingskader niet wenselijk omdat hij zich, ondanks vele kansen, niet heeft gehouden aan de afspraken. De eerder opgelegde werkstraf, maatregelen of een flinke stok achter de deur hebben niet gezorgd voor recidivevermindering. Bovendien neemt verdachte geen verantwoordelijkheid voor zijn daden. Dit maakt dat de Raad adviseert om verdachte af te straffen middels een onvoorwaardelijke jeugddetentie.




Op te leggen straf

De oriëntatiepunten voor straftoemeting van het LOVS gaan voor een overval op een winkel door een jeugdige uit van een jeugddetentie vanaf 4 maanden. De rechtbank zal dit als uitgangspunt nemen en als strafverzwarende omstandigheden meewegen dat de overval is uitgevoerd door twee personen, dat er daarbij fysiek geweld is gebruikt, dat er is gedreigd met een hamer en een vuurwapen en het georganiseerde karakter van de groep van de daders.



De rechtbank houdt er bij het opleggen van de straf rekening mee dat verdachte na het plegen van het bewezenverklaarde op 14 januari 2020 is veroordeeld tot een jeugddetentie van 365 dagen waarvan 188 dagen voorwaardelijk, met een proeftijd van 2 jaren. De rechtbank heeft de voorschriften toegepast die gelden voor de situatie waarin verdachte een straf zou zijn opgelegd voor alle feiten tegelijk. 



De rechtbank houdt bij het opleggen van de straf voorts rekening met de overschrijding van de redelijke termijn. Als uitgangspunt heeft in deze zaak, waarin het strafrecht voor jeugdigen is toegepast, te gelden dat de behandeling ter terechtzitting dient te zijn afgerond met een eindvonnis binnen 16 maanden nadat de redelijke termijn is aangevangen, tenzij sprake is van bijzondere omstandigheden, zoals de ingewikkeldheid van een zaak, de invloed van de verdachte en/of zijn raadsvrouw op het procesverloop en de wijze waarop de zaak door de bevoegde autoriteiten is behandeld.



De rechtbank overweegt met betrekking tot de aanvang van de redelijke termijn en het procesverloop in deze zaak het volgende. Verdachte is voor de onderhavige zaak niet in verzekering gesteld. Op 1 augustus 2019 is verdachte door de politie verhoord. Dat is het moment waarop de redelijke termijn is gaan lopen. Op 1 maart 2022 is vonnis gewezen. Daarmee is de redelijke termijn in ernstige mate overschreden, te weten met 15 maanden. De rechtbank is van oordeel dat deze overschrijding strafvermindering van 2 maanden jeugddetentie tot gevolg moet hebben.



Gelet op de ernst van het bewezenverklaarde kan niet worden volstaan met een straf die geen vrijheidsbeneming met zich brengt.



Alles overwegende is de rechtbank van oordeel dat een jeugddetentie van 6 maanden passend en geboden is.



Gelet op alle hiervoor genoemde omstandigheden wijkt de rechtbank bij de straftoemeting af van de eis van de officier van justitie.





9BENADEELDE PARTIJ




          [slachtoffer 1]
         heeft zich als benadeelde partij in het geding gevoegd en vordert een bedrag van € 5.000,--, bestaande uit immateriële schade, ten gevolge van het aan verdachte ten laste gelegde feit.



9.1


Het standpunt van de officier van justitie

De officier van justitie heeft geconcludeerd tot gehele en hoofdelijke toewijzing van de vordering van de benadeelde partij, vermeerderd met de wettelijke rente, met oplegging van de schadevergoedingsmaatregel. 




9.2


Het standpunt van de verdediging

De raadsvrouw heeft zich primair op het standpunt gesteld dat, gelet op haar verweer om verdachte vrij te spreken van het tenlastegelegde, de benadeelde partij niet-ontvankelijk dient te worden verklaard in de vordering. Subsidiair heeft de raadsvrouw gesteld dat de vordering dient te worden afgewezen dan wel de benadeelde partij niet-ontvankelijk dient te worden verklaard in de vordering omdat deze onvoldoende is onderbouwd. 




9.3


Het oordeel van de rechtbank

Naar het oordeel van de rechtbank is voldoende aannemelijk dat de benadeelde partij schade heeft geleden en dat deze schade een rechtstreeks gevolg is van het bewezenverklaarde. De rechtbank heeft daarbij gelet op de aard en de ernst van het bewezenverklaarde en omstandigheden waaronder dit heeft plaatsgevonden. De benadeelde partij heeft echter geen medische stukken overgelegd die de vordering onderbouwen. Niet is komen vast te staan dat de psychische schade van de benadeelde partij uitsluitend het gevolg is van het bewezenverklaarde. De rechtbank zal daarom de omvang van de immateriële schade op de voet van artikel 6:106 van het Burgerlijk Wetboek naar billijkheid schatten op 
€ 2.000,--, en de vordering tot dat bedrag toewijzen, te vermeerderen met de wettelijke rente vanaf 2 april 2019. Daarnaast zal de rechtbank aan verdachte de schadevergoedingsmaatregel opleggen. 



De rechtbank zal de benadeelde partij niet-ontvankelijk verklaren in de vordering voor het overige en bepalen dat de vordering voor dat deel slechts bij de burgerlijke rechter kan worden aangebracht. 



Verdachte is voor de schade naar burgerlijk recht met zijn/haar mededader(s) hoofdelijk aansprakelijk. Dit betekent dat verdachte tegenover de benadeelde partij voor dat hele bedrag aansprakelijk is.



Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken, tot op dit moment begroot op nihil.





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 63, 77a, 77g, 77i, 312 en 317 van het Wetboek van Strafrecht, zoals de artikelen luidden ten tijde van het bewezenverklaarde.




11BESLISSING


De rechtbank:




Bewezenverklaring


- verklaart het tenlastegelegde bewezen zoals hiervoor in rubriek 5 is vermeld;

- verklaart het meer of anders tenlastegelegde niet bewezen en spreekt verdachte daarvan vrij; 



Strafbaarheid


- verklaart het bewezenverklaarde strafbaar en kwalificeert dit zoals hiervoor in rubriek 6 is vermeld; 

- verklaart verdachte strafbaar; 



Oplegging straf


- veroordeelt verdachte tot een jeugddetentie van 6 maanden; 



Benadeelde partij


- wijst de vordering van [slachtoffer 1] toe tot een bedrag van € 2.000,--; 

- veroordeelt verdachte hoofdelijk tot betaling aan [slachtoffer 1] van het toegewezen bedrag, vermeerderd met de wettelijke rente vanaf 2 april 2019 tot de dag van de algehele voldoening, met dien verstande dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd; 

- verklaart [slachtoffer 1] voor wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 

- veroordeelt verdachte ook in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil; 

- legt verdachte de hoofdelijke verplichting op ten behoeve van [slachtoffer 1] aan de Staat € 2.000,-- te betalen, vermeerderd met de wettelijke rente vanaf 2 april 2019 tot de dag van de volledige betaling, bij niet betaling aan te vullen met 30 dagen gijzeling;

- bepaalt dat verdachte van zijn verplichting tot het vergoeden van schade is bevrijd als hij en/of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed. 



Dit vonnis is gewezen door mr. R.B. Eigeman, voorzitter, tevens kinderrechter, 
mrs. H. den Haan en J. van Zeijts, rechters, in tegenwoordigheid van mr. I.S.A. Nahumury, griffier, en is uitgesproken op de openbare terechtzitting van 1 maart 2022.



Mrs. Van Zeijts en Nahumury zijn buiten staat dit vonnis mede te ondertekenen. 

Bijlage: de tenlastelegging




Aan verdachte wordt ten laste gelegd dat: 



hij op of omstreeks 2 april 2019 te Almere, in elk geval in Nederland, tezamen en in vereniging met een of meer ander(en), althans alleen, met het oogmerk om zich wederrechtelijk te bevoordelen door geweld en/of bedreiging met geweld [slachtoffer 2] en/of [slachtoffer 3] en/of [slachtoffer 1] heeft gedwongen tot afgifte van een geldbedrag van (ongeveer) 400 euro, in elk geval een geldbedrag en/of goed, toebehorende aan de winkel [winkel 1] , welk geweld en welke bedreiging met geweld hierin bestond(en) dat verdachte en/of zijn mededader(s)

- gemaskerd en/of vermomd, althans met gezichtsbedekking, voornoemde winkel zijn binnengegaan en/of
- met een hamer, op de stellingen in de winkel heeft/hebben geslagen en/of
- een hamer in de richting van die [slachtoffer 3] heeft/hebben gehouden en/of getoond en/of
- die [slachtoffer 3] bij haar haren heeft/hebben vastgepakt en de woorden 
heeft/hebben toegevoegd: ‘naar achteren mee jij’, althans woorden van gelijke aard of strekking en/of
- die [slachtoffer 2] aan haar kleding heeft/hebben getrokken en de woorden heeft/hebben toegevoegd:’ meekomen meekomen, waar is het geld is er een kluis’, althans woorden van gelijke of strekking en/of
- die [slachtoffer 1] aan haar kleding heeft/hebben getrokken en/of
- een vuurwapen, althans een op een vuurwapen gelijkend voorwerp (dreigend) in de richting van die [slachtoffer 2] en/of die [slachtoffer 1] heeft/hebben gehouden en/of getoond en/of
- die [slachtoffer 2] en/of die [slachtoffer 1] onder bedreiging van een vuurwapen heeft/hebben meegetrokken naar de kassa en/of
- ( vervolgens)daar heeft/hebben gevraagd om de kassa leeg te halen en/of
- ( vervolgens) het geld in een plastic tas heeft/hebben gestopt


en/of



hij op of omstreeks 2 april 2019 te Almere, in elk geval in Nederland, tezamen en in vereniging met een of meer anderen, althans alleen, een geldbedrag van (ongeveer) 400 euro, in elk geval enig geldbedrag en/of goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan de winkel [winkel 1] , heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer 2] en/of [slachtoffer 3] en/of [slachtoffer 1] , gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door

- gemaskerd en/of vermomd, althans met gezichtsbedekking, voornoemde winkel binnen te gaan en/of
- met een hamer, op de stellingen in de winkel te slaan en/of
- een hamer in de richting van die [slachtoffer 3] te houden en/of te tonen en/of
- die [slachtoffer 3] bij haar haren vast te pakken en de woorden toe te voegen: ‘naar achteren mee jij’, althans woorden van gelijke aard of strekking en/of
- die [slachtoffer 2] aan haar kleding te trekken en de woorden toe te voegen:’ meekomen meekomen, waar is het geld is er een kluis’, althans woorden van gelijke of strekking en/of
- die [slachtoffer 1] aan haar kleding te trekken en/of
- een vuurwapen, althans een op een vuurwapen gelijkend voorwerp (dreigend) in de richting van die [slachtoffer 2] en/of die [slachtoffer 1] te houden en/of te tonen en/of
- die [slachtoffer 2] en/of die [slachtoffer 1] onder bedreiging van een vuurwapen mee te trekken naar de kassa en/of
- ( vervolgens) daar te vragen om de kassa leeg te halen en/of
- ( vervolgens) het geld in een plastic tas te stoppen. 


 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal van 28 augustus 2019 in onderzoek 25TAHOMA / MD2R019067, opgemaakt door politie Eenheid Midden-Nederland, doorgenummerd 1 tot en met 345. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pagina 102.


 Pagina 103.


 Pagina 104.


 Pagina 108.


 Pagina 109.


 Pagina 113.


 Pagina 115.


 Pagina 178.


 Pagina 330.


 Pagina 331.


 Pagina 332.


 Pagina 333.


 Pagina 339.


 Pagina 340.


 Pagina 341.


 Pagina 343.


 Pagina 344.


 Pagina 345.


 Pagina 346.


 Pagina 347.


 Pagina 159.


 Pagina 174.


 Pagina 175.


 Pagina 225.


 Pagina 227.


 Pagina 228.


 Pagina 229.


 Pagina 230.


 Pagina 231.


 Pagina 232.


 Pagina 252.


 Pagina 352.


 Pagina 353.


 Pagina 354.


 Pagina 355.


 Pagina 359.


 Pagina 360.


 Pagina 361.


 Pagina 362.


 Pagina 367.


 Pagina 370.


 Pagina 371.


 Pagina 391.


 Pagina 393.


 Pagina 396.


 Pagina 397.


 Pagina 348. 


 Pagina 349.


 Pagina 350. 


 Pagina 375. 


 Pagina 376.


 Pagina 379.


 Pagina 381.


 Pagina 384.


 Pagina 387.


 Pagina 209. 


 Pagina 210. 

",Rechtbank Midden-Nederland,2022-03-01,2022-03-01,16/211044-19 (P),Uitspraak,,,Strafrecht,Eerste aanleg - meervoudig,"
Jeugdstrafrecht. Veroordeling voor afpersing door twee of meer verenigde personen. Verdachte heeft zich schuldig gemaakt aan een gewapende overval op de Blokker waarbij de slachtoffers zijn bedreigd met een vuurwapen en een klauwhamer. De rechtbank veroordeelt verdachte tot een jeugddetentie van 6 maanden. Gedeeltelijke hoofdelijke toewijzing van de vordering van de benadeelde partij.
","

Rechtspraak.nl

",Jeugdstrafrecht. Veroordeling voor afpersing door twee of meer verenigde personen. Verdachte heeft zich schuldig gemaakt aan een gewapende overval op de Blokker waarbij de slachtoffers zijn bedreigd met een vuurwapen en een klauwhamer. De rechtbank veroordeelt verdachte tot een jeugddetentie van 6 maanden. Gedeeltelijke hoofdelijke toewijzing van de vordering van de benadeelde partij.
32,ECLI:NL:RBZWB:2022:1018,,Rechtbank Zeeland-West-Brabant,2022-03-01,2022-02-28,C/02/389837 / FA RK 21-4388,Uitspraak,,,Civiel recht,,,,No summary available
33,ECLI:NL:RBAMS:2022:833,,Rechtbank Amsterdam,2022-03-01,2022-02-28,AWB - 21 _ 5031,Uitspraak,,,Bestuursrecht; Vreemdelingenrecht,,,,No summary available
34,ECLI:NL:RBAMS:2022:832,,Rechtbank Amsterdam,2022-03-01,2022-02-28,NL22.68,Uitspraak,,,Bestuursrecht; Vreemdelingenrecht,,,,No summary available
35,ECLI:NL:RBLIM:2022:1525,,Rechtbank Limburg,2022-03-01,2022-02-28,ROE - 21 _ 715,Uitspraak,,,Bestuursrecht,,,,No summary available
36,ECLI:NL:RBZWB:2022:1019,,Rechtbank Zeeland-West-Brabant,2022-03-01,2022-02-28,C/02/390051 / FA RK 21-4487,Uitspraak,,,Civiel recht,,,,No summary available
37,ECLI:NL:RBAMS:2022:835,,Rechtbank Amsterdam,2022-03-01,2022-02-28,AWB - 21 _ 6438,Uitspraak,,,Bestuursrecht; Vreemdelingenrecht,,,,No summary available
38,ECLI:NL:RBLIM:2022:1534,,Rechtbank Limburg,2022-03-01,2022-02-28,ROE 21/1034,Uitspraak,,,Bestuursrecht,,,,No summary available
39,ECLI:NL:RBLIM:2022:1543,,Rechtbank Limburg,2022-03-01,2022-02-28,ROE 20/2090,Uitspraak,,,Bestuursrecht,,,,No summary available
40,ECLI:NL:RBLIM:2022:1557,,Rechtbank Limburg,2022-03-01,2022-02-28,ROE 20/3087,Uitspraak,,,Bestuursrecht,,,,No summary available
41,ECLI:NL:RBLIM:2022:1551,,Rechtbank Limburg,2022-03-01,2022-02-28,ROE 20/3328,Uitspraak,,,Bestuursrecht,,,,No summary available
42,ECLI:NL:RBLIM:2022:1562,,Rechtbank Limburg,2022-03-01,2022-02-28,C/03/300509 / JE RK 22-3,Uitspraak,,,Civiel recht; Personen- en familierecht,,,,No summary available
43,ECLI:NL:RBLIM:2022:1549,,Rechtbank Limburg,2022-03-01,2022-02-28,ROE 21/2080,Uitspraak,,,Bestuursrecht,,,,No summary available
44,ECLI:NL:RBAMS:2022:842,,Rechtbank Amsterdam,2022-03-01,2022-02-28,AWB - 21 _ 1890,Uitspraak,,,Bestuursrecht,,,,No summary available
45,ECLI:NL:RBLIM:2022:1563,,Rechtbank Limburg,2022-03-01,2022-02-28,ROE 20/585 en ROE 20/586,Uitspraak,,,Bestuursrecht,,,,No summary available
46,ECLI:NL:RBLIM:2022:1564,,Rechtbank Limburg,2022-03-01,2022-02-28,ROE 21/1575,Uitspraak,,,Bestuursrecht,,,,No summary available
47,ECLI:NL:RBAMS:2022:843,,Rechtbank Amsterdam,2022-03-01,2022-02-28,AWB - 21 _ 3174,Uitspraak,,,Bestuursrecht,,,,No summary available
48,ECLI:NL:RBLIM:2022:1565,,Rechtbank Limburg,2022-03-01,2022-02-28,ROE 20/384 en ROE 20/255,Uitspraak,,,Bestuursrecht,,,,No summary available
49,ECLI:NL:RBGEL:2022:1070,,Rechtbank Gelderland,2022-03-01,2022-02-28,AWB - 20 _ 6648,Uitspraak,,,Bestuursrecht,,,,No summary available
50,ECLI:NL:RBGEL:2022:1065,,Rechtbank Gelderland,2022-03-01,2022-02-28,C/05/374125 / FA RK 20-2512,Uitspraak,,,Civiel recht; Personen- en familierecht,,,,No summary available
51,ECLI:NL:RBDHA:2022:1571,,Rechtbank Den Haag,2022-03-01,2022-02-28,AWB - 21 _ 1779,Uitspraak,,,Bestuursrecht; Belastingrecht,,,,No summary available
52,ECLI:NL:RBGEL:2022:1068,,Rechtbank Gelderland,2022-03-01,2022-02-28,AWB_20_6370,Uitspraak,,,Bestuursrecht,,,,No summary available
53,ECLI:NL:RBGEL:2022:1069,,Rechtbank Gelderland,2022-03-01,2022-02-28,AWB - 21 _ 1991,Uitspraak,,,Bestuursrecht,,,,No summary available
54,ECLI:NL:RBDHA:2022:1572,,Rechtbank Den Haag,2022-03-01,2022-02-28,AWB - 21 _ 1792,Uitspraak,,,Bestuursrecht; Belastingrecht,,,,No summary available
55,ECLI:NL:RBDHA:2022:1573,,Rechtbank Den Haag,2022-03-01,2022-02-28,AWB - 21 _ 1824,Uitspraak,,,Bestuursrecht; Belastingrecht,,,,No summary available
56,ECLI:NL:RBDHA:2022:1576,,Rechtbank Den Haag,2022-03-01,2022-02-28,AWB - 21 _ 1849,Uitspraak,,,Bestuursrecht; Belastingrecht,,,,No summary available
57,ECLI:NL:RBDHA:2022:1574,,Rechtbank Den Haag,2022-03-01,2022-02-28,AWB - 21 _ 1803,Uitspraak,,,Bestuursrecht; Belastingrecht,,,,No summary available
58,ECLI:NL:RBDHA:2022:1575,,Rechtbank Den Haag,2022-03-01,2022-02-28,AWB - 21 _ 1844,Uitspraak,,,Bestuursrecht; Belastingrecht,,,,No summary available
59,ECLI:NL:RBDHA:2022:1577,,Rechtbank Den Haag,2022-03-01,2022-02-28,AWB - 21 _ 1852,Uitspraak,,,Bestuursrecht; Belastingrecht,,,,No summary available
60,ECLI:NL:RBGEL:2022:1092,,Rechtbank Gelderland,2022-03-01,2022-02-28,AWB_21_4210,Uitspraak,,,Bestuursrecht,,,,No summary available
61,ECLI:NL:RBGEL:2022:1093,,Rechtbank Gelderland,2022-03-01,2022-02-28,AWB - 20 _ 4953,Uitspraak,,,Bestuursrecht,,,,No summary available
62,ECLI:NL:RBDHA:2022:1578,,Rechtbank Den Haag,2022-03-01,2022-02-28,AWB - 21 _ 1956,Uitspraak,,,Bestuursrecht; Belastingrecht,,,,No summary available
63,ECLI:NL:RBGEL:2022:1094,,Rechtbank Gelderland,2022-03-01,2022-02-28,AWB_21_3552,Uitspraak,,,Bestuursrecht,,,,No summary available
64,ECLI:NL:RBGEL:2022:1091,,Rechtbank Gelderland,2022-03-01,2022-02-28,AWB_21_697,Uitspraak,,,Bestuursrecht,,,,No summary available
65,ECLI:NL:RBGEL:2022:1096,,Rechtbank Gelderland,2022-03-01,2022-02-28,AWB - 21 _ 2594,Uitspraak,,,Bestuursrecht; Belastingrecht,,,,No summary available
66,ECLI:NL:RBGEL:2022:1097,,Rechtbank Gelderland,2022-03-01,2022-02-28,AWB - 21 _ 582 en 21_2985,Uitspraak,,,Bestuursrecht; Belastingrecht,,,,No summary available
67,ECLI:NL:RBOBR:2022:689,,Rechtbank Oost-Brabant,2022-03-01,2022-02-28,20/1257,Uitspraak,,,Bestuursrecht; Omgevingsrecht,,,,No summary available
68,ECLI:NL:RBGEL:2022:1098,,Rechtbank Gelderland,2022-03-01,2022-02-28,AWB - 21 _ 1715,Uitspraak,,,Bestuursrecht; Belastingrecht,,,,No summary available
69,ECLI:NL:RBOBR:2022:688,,Rechtbank Oost-Brabant,2022-03-01,2022-02-28,20/1269,Uitspraak,,,Bestuursrecht; Omgevingsrecht,,,,No summary available
70,ECLI:NL:RBOBR:2022:690,,Rechtbank Oost-Brabant,2022-03-01,2022-02-28,21/589,Uitspraak,,,Bestuursrecht; Socialezekerheidsrecht,,,,No summary available
71,ECLI:NL:RBGEL:2022:1099,,Rechtbank Gelderland,2022-03-01,2022-02-28,AWB - 21 _ 2265 en 21_2977,Uitspraak,,,Bestuursrecht; Belastingrecht,,,,No summary available
72,ECLI:NL:RBROT:2022:1460,,Rechtbank Rotterdam,2022-03-01,2022-03-01,NL22.2019,Uitspraak,,,Bestuursrecht; Vreemdelingenrecht,,,,No summary available
73,ECLI:NL:RBOBR:2022:691,,Rechtbank Oost-Brabant,2022-03-01,2022-02-28,20/8358,Uitspraak,,,Bestuursrecht; Vreemdelingenrecht,,,,No summary available
74,ECLI:NL:RBROT:2022:1461,,Rechtbank Rotterdam,2022-03-01,2022-03-01,NL22.2018,Uitspraak,,,Bestuursrecht; Vreemdelingenrecht,,,,No summary available
75,ECLI:NL:TGZREIN:2022:10,,Regionaal Tuchtcollege voor de Gezondheidszorg Eindhoven,2022-03-01,2022-03-01, E2021-3027,Uitspraak,,,,,,,No summary available
76,ECLI:NL:RBGEL:2022:1102,,Rechtbank Gelderland,2022-03-01,2022-03-01,AWB - 21 _ 2033,Uitspraak,,,Bestuursrecht; Belastingrecht,,,,No summary available
77,ECLI:NL:RBAMS:2022:852,,Rechtbank Amsterdam,2022-03-01,2022-03-01,AWB 21/6474,Uitspraak,,,Bestuursrecht; Vreemdelingenrecht,,,,No summary available
78,ECLI:NL:RBLIM:2022:1569,,Rechtbank Limburg,2022-03-01,2022-03-01,C/03/294733 / FA RK 21-2816,Uitspraak,,,Civiel recht; Personen- en familierecht,,,,No summary available
79,ECLI:NL:RBGEL:2022:1104,,Rechtbank Gelderland,2022-03-01,2022-03-01,AWB_21_3613,Uitspraak,,,Bestuursrecht,,,,No summary available
80,ECLI:NL:RBGEL:2022:1103,,Rechtbank Gelderland,2022-03-01,2022-03-01,AWB_21_901,Uitspraak,,,Bestuursrecht,,,,No summary available
81,ECLI:NL:RBLIM:2022:1568,,Rechtbank Limburg,2022-03-01,2022-03-01,C/03/298624 / FA RK 21-4345,Uitspraak,,,Civiel recht; Personen- en familierecht,,,,No summary available
82,ECLI:NL:RBROT:2022:1464,,Rechtbank Rotterdam,2022-03-01,2022-03-01,NL22.980,Uitspraak,,,Bestuursrecht; Vreemdelingenrecht,,,,No summary available
83,ECLI:NL:RBROT:2022:1466,,Rechtbank Rotterdam,2022-03-01,2022-03-01,NL22.753,Uitspraak,,,Bestuursrecht; Vreemdelingenrecht,,,,No summary available
84,ECLI:NL:RBROT:2022:1465,,Rechtbank Rotterdam,2022-03-01,2022-03-01,NL22.754,Uitspraak,,,Bestuursrecht; Vreemdelingenrecht,,,,No summary available
85,ECLI:NL:RBNHO:2022:1642,,Rechtbank Noord-Holland,2022-03-01,2022-03-01,C/15/324966 / FA RK 22-574,Uitspraak,,,Civiel recht; Personen- en familierecht,,,,No summary available
86,ECLI:NL:RBNHO:2022:1643,,Rechtbank Noord-Holland,2022-03-01,2022-03-01,C/15/324938 / FA RK 22-561,Uitspraak,,,Civiel recht; Personen- en familierecht,,,,No summary available
87,ECLI:NL:RBGEL:2022:1106,,Rechtbank Gelderland,2022-03-01,2022-03-01,AWB_21_37,Uitspraak,,,Bestuursrecht,,,,No summary available
88,ECLI:NL:RBOBR:2022:694,,Rechtbank Oost-Brabant,2022-03-01,2022-03-01,21/199,Uitspraak,,,Bestuursrecht; Omgevingsrecht,,,,No summary available
89,ECLI:NL:RBZWB:2022:1034,,Rechtbank Zeeland-West-Brabant,2022-03-01,2022-03-01,C/02/388800 FA RK 21-3872,Uitspraak,,,Civiel recht; Personen- en familierecht,,,,No summary available
90,ECLI:NL:RBLIM:2022:1574,,Rechtbank Limburg,2022-03-01,2022-03-01,C/03/280874 / FA RK 20-2851,Uitspraak,,,Civiel recht; Personen- en familierecht,,,,No summary available
91,ECLI:NL:RBLIM:2022:1575,,Rechtbank Limburg,2022-03-01,2022-03-01,C/03/300331 / JE RK 21-2573,Uitspraak,,,Civiel recht; Personen- en familierecht,,,,No summary available
92,ECLI:NL:GHARL:2022:1562,,Gerechtshof Arnhem-Leeuwarden,2022-03-01,2022-03-01,200.294.087,Uitspraak,,,Civiel recht,,,,No summary available
93,ECLI:NL:RBLIM:2022:1576,,Rechtbank Limburg,2022-03-01,2022-03-01,C/03/280208 / FA RK 20-2585,Uitspraak,,,Civiel recht; Personen- en familierecht,,,,No summary available
94,ECLI:NL:TNORAMS:2022:2,,Kamer voor het notariaat in het ressort Amsterdam,2022-03-01,2022-03-01,702596 / NT 21-31 ,Uitspraak,,,,,,,No summary available
95,ECLI:NL:GHARL:2022:1557,,Gerechtshof Arnhem-Leeuwarden,2022-03-01,2022-03-01,"200.282,651",Uitspraak,,,Civiel recht,,,,No summary available
96,ECLI:NL:RBOVE:2022:581,,Rechtbank Overijssel,2022-03-01,2022-03-01,vk_ 21_5093,Uitspraak,,,Bestuursrecht; Vreemdelingenrecht,,,,No summary available
97,ECLI:NL:GHARL:2022:1563,,Gerechtshof Arnhem-Leeuwarden,2022-03-01,2022-03-01,200.292.541,Uitspraak,,,Civiel recht,,,,No summary available
98,ECLI:NL:GHARL:2022:1564,,Gerechtshof Arnhem-Leeuwarden,2022-03-01,2022-03-01,200.295.167,Uitspraak,,,Civiel recht,,,,No summary available
99,ECLI:NL:GHARL:2022:1569,,Gerechtshof Arnhem-Leeuwarden,2022-03-01,2022-03-01,200.305.600,Uitspraak,,,Civiel recht,,,,No summary available
100,ECLI:NL:RBNHO:2022:1662,,Rechtbank Noord-Holland,2022-03-01,2022-03-01,C/15/324847 / FA RK 22-515,Uitspraak,,,Civiel recht; Personen- en familierecht,,,,No summary available
101,ECLI:NL:GHARL:2022:1566,,Gerechtshof Arnhem-Leeuwarden,2022-03-01,2022-03-01,200.300.291,Uitspraak,,,Civiel recht,,,,No summary available
102,ECLI:NL:GHARL:2022:1567,,Gerechtshof Arnhem-Leeuwarden,2022-03-01,2022-03-01,200.303.883,Uitspraak,,,Civiel recht,,,,No summary available
103,ECLI:NL:GHARL:2022:1565,,Gerechtshof Arnhem-Leeuwarden,2022-03-01,2022-03-01,200.300.206,Uitspraak,,,Civiel recht,,,,No summary available
104,ECLI:NL:RBROT:2022:1470,,Rechtbank Rotterdam,2022-03-01,2022-03-01,ROT 20/3038,Uitspraak,,,Bestuursrecht; Socialezekerheidsrecht,,,,No summary available
105,ECLI:NL:GHSHE:2022:652,,Gerechtshof 's-Hertogenbosch,2022-03-01,2022-03-01,200.296.627_01,Uitspraak,,,Civiel recht,,,,No summary available
106,ECLI:NL:GHSHE:2022:653,,Gerechtshof 's-Hertogenbosch,2022-03-01,2022-03-01,200.304.193_01,Uitspraak,,,Civiel recht,,,,No summary available
107,ECLI:NL:RBZWB:2022:1039,,Rechtbank Zeeland-West-Brabant,2022-03-01,2022-03-01,C/02/366472 FA RK 19-6462,Uitspraak,,,Civiel recht; Personen- en familierecht,,,,No summary available
108,ECLI:NL:GHSHE:2022:654,,Gerechtshof 's-Hertogenbosch,2022-03-01,2022-03-01,200.301.372_01,Uitspraak,,,Civiel recht,,,,No summary available
109,ECLI:NL:RBOVE:2022:583,,Rechtbank Overijssel,2022-03-01,2022-03-01,ak_20_2459,Uitspraak,,,Bestuursrecht; Socialezekerheidsrecht,,,,No summary available
110,ECLI:NL:RBOVE:2022:584,,Rechtbank Overijssel,2022-03-01,2022-03-01,ak_22_18,Uitspraak,,,Bestuursrecht; Bestuursprocesrecht,,,,No summary available
111,ECLI:NL:RBNHO:2022:1666,,Rechtbank Noord-Holland,2022-03-01,2022-03-01,C/15/306997 / FA RK 20-4646,Uitspraak,,,Civiel recht; Personen- en familierecht,,,,No summary available
112,ECLI:NL:RBOVE:2022:585,,Rechtbank Overijssel,2022-03-01,2022-03-01,ak_21_1978,Uitspraak,,,Bestuursrecht; Belastingrecht,,,,No summary available
113,ECLI:NL:RBOVE:2022:586,,Rechtbank Overijssel,2022-03-01,2022-03-01,ak_21_1979,Uitspraak,,,Bestuursrecht; Belastingrecht,,,,No summary available
114,ECLI:NL:RBZWB:2022:1040,,Rechtbank Zeeland-West-Brabant,2022-03-01,2022-03-01,C/02/385107 / FA RK 21-2095,Uitspraak,,,Civiel recht; Personen- en familierecht,,,,No summary available
115,ECLI:NL:RBNHO:2022:1667,,Rechtbank Noord-Holland,2022-03-01,2022-03-01,C/15/325211 / FA RK 22-717,Uitspraak,,,Civiel recht; Personen- en familierecht,,,,No summary available
116,ECLI:NL:RBNHO:2022:1669,,Rechtbank Noord-Holland,2022-03-01,2022-03-01,C/15/317043 / FA RK 21-2749,Uitspraak,,,Civiel recht; Personen- en familierecht,,,,No summary available
117,ECLI:NL:GHSHE:2022:655,,Gerechtshof 's-Hertogenbosch,2022-03-01,2022-03-01,200.304.798_01,Uitspraak,,,Civiel recht,,,,No summary available
118,ECLI:NL:RBNHO:2022:1671,,Rechtbank Noord-Holland,2022-03-01,2022-03-01,C/15/325221 / FA RK 22-720,Uitspraak,,,Civiel recht; Personen- en familierecht,,,,No summary available
119,ECLI:NL:GHSHE:2022:657,,Gerechtshof 's-Hertogenbosch,2022-03-01,2022-03-01,200.305.133_01,Uitspraak,,,Civiel recht,,,,No summary available
120,ECLI:NL:GHSHE:2022:656,,Gerechtshof 's-Hertogenbosch,2022-03-01,2022-03-01,200.305.135_01,Uitspraak,,,Civiel recht,,,,No summary available
121,ECLI:NL:RBOVE:2022:587,,Rechtbank Overijssel,2022-03-01,2022-03-01,ak_20_2498,Uitspraak,,,Bestuursrecht; Socialezekerheidsrecht,,,,No summary available
122,ECLI:NL:RBZWB:2022:1041,,Rechtbank Zeeland-West-Brabant,2022-03-01,2022-03-01,C/02/387037 / JE RK 21-1334,Uitspraak,,,Civiel recht; Personen- en familierecht,,,,No summary available
123,ECLI:NL:GHSHE:2022:661,,Gerechtshof 's-Hertogenbosch,2022-03-01,2022-03-01,200.306.871_01,Uitspraak,,,Civiel recht,,,,No summary available
124,ECLI:NL:GHSHE:2022:660,,Gerechtshof 's-Hertogenbosch,2022-03-01,2022-03-01,200.279.300_01 H afwijzing,Uitspraak,,,Civiel recht,,,,No summary available
125,ECLI:NL:GHSHE:2022:658,,Gerechtshof 's-Hertogenbosch,2022-03-01,2022-03-01,200.305.552_01,Uitspraak,,,Civiel recht,,,,No summary available
126,ECLI:NL:RBZWB:2022:1047,,Rechtbank Zeeland-West-Brabant,2022-03-01,2022-03-01,C/02/393815 / JE RK 22-80 en C/02/393873 / JE RK 22-93,Uitspraak,,,Civiel recht; Personen- en familierecht,,,,No summary available
127,ECLI:NL:RBNHO:2022:1674,,Rechtbank Noord-Holland,2022-03-01,2022-03-01,C/15/325428 / FA RK 22-822,Uitspraak,,,Civiel recht; Personen- en familierecht,,,,No summary available
128,ECLI:NL:RBNHO:2022:1676,,Rechtbank Noord-Holland,2022-03-01,2022-03-01,C/15/325429 / FA RK 22-823,Uitspraak,,,Civiel recht; Personen- en familierecht,,,,No summary available
129,ECLI:NL:RBZWB:2022:1049,,Rechtbank Zeeland-West-Brabant,2022-03-01,2022-03-01,C/02/383240 FA RK 21-1135,Uitspraak,,,Civiel recht; Personen- en familierecht,,,,No summary available
130,ECLI:NL:RBNHO:2022:1680,,Rechtbank Noord-Holland,2022-03-01,2022-03-01,C/15/324820 / JU RK 22-171,Uitspraak,,,Civiel recht; Personen- en familierecht,,,,No summary available
131,ECLI:NL:RBNHO:2022:1687,,Rechtbank Noord-Holland,2022-03-01,2022-03-01,C/15/323543 / FA RK 21-6230,Uitspraak,,,Civiel recht; Personen- en familierecht,,,,No summary available
132,ECLI:NL:RBNHO:2022:1678,,Rechtbank Noord-Holland,2022-03-01,2022-03-01,C/15/325426 / FA RK 22-820,Uitspraak,,,Civiel recht; Personen- en familierecht,,,,No summary available
133,ECLI:NL:RBAMS:2022:862,,Rechtbank Amsterdam,2022-03-01,2022-03-01,13/039835-21,Uitspraak,,,Strafrecht,,,,No summary available
134,ECLI:NL:RBNHO:2022:1689,,Rechtbank Noord-Holland,2022-03-01,2022-03-01,C/15/323366 / FA RK 21-6134,Uitspraak,,,Civiel recht; Personen- en familierecht,,,,No summary available
135,ECLI:NL:RBAMS:2022:863,,Rechtbank Amsterdam,2022-03-01,2022-03-01,21/6442,Uitspraak,,,Strafrecht,,,,No summary available
136,ECLI:NL:RBNHO:2022:1686,,Rechtbank Noord-Holland,2022-03-01,2022-03-01,C/15/324546 / JU RK 22-126,Uitspraak,,,Civiel recht; Personen- en familierecht,,,,No summary available
137,ECLI:NL:RBROT:2022:1506,,Rechtbank Rotterdam,2022-03-01,2022-03-01,NL22.2321,Uitspraak,,,Bestuursrecht; Vreemdelingenrecht,,,,No summary available
138,ECLI:NL:RBGEL:2022:1120,,Rechtbank Gelderland,2022-03-01,2022-03-01,AWB - 21 _ 5220,Uitspraak,,,Bestuursrecht; Bestuursprocesrecht,,,,No summary available
139,ECLI:NL:RBROT:2022:1507,,Rechtbank Rotterdam,2022-03-01,2022-03-01,NL22.2281,Uitspraak,,,Bestuursrecht; Vreemdelingenrecht,,,,No summary available
140,ECLI:NL:RBLIM:2022:1582,,Rechtbank Limburg,2022-03-01,2022-03-01,9688403/EZ/22-52 01032022,Uitspraak,,,Civiel recht,,,,No summary available
141,ECLI:NL:RBNHO:2022:1691,,Rechtbank Noord-Holland,2022-03-01,2022-03-01,NL22.56,Uitspraak,,,Bestuursrecht; Vreemdelingenrecht,,,,No summary available
142,ECLI:NL:RBGEL:2022:1121,,Rechtbank Gelderland,2022-03-01,2022-03-01,NL22.2388 VK,Uitspraak,,,Bestuursrecht; Vreemdelingenrecht,,,,No summary available
143,ECLI:NL:RBNHO:2022:1692,,Rechtbank Noord-Holland,2022-03-01,2022-03-01,NL22.195,Uitspraak,,,Bestuursrecht; Vreemdelingenrecht,,,,No summary available
144,ECLI:NL:GHARL:2022:1571,,Gerechtshof Arnhem-Leeuwarden,2022-03-01,2022-03-01,200.294.623,Uitspraak,,,Civiel recht; Personen- en familierecht,,,,No summary available
145,ECLI:NL:GHARL:2022:1575,,Gerechtshof Arnhem-Leeuwarden,2022-03-01,2022-03-01,200.297.210,Uitspraak,,,Civiel recht; Personen- en familierecht,,,,No summary available
146,ECLI:NL:GHARL:2022:1573,,Gerechtshof Arnhem-Leeuwarden,2022-03-01,2022-03-01,200.296.304,Uitspraak,,,Civiel recht; Personen- en familierecht,,,,No summary available
147,ECLI:NL:RBOBR:2022:712,,Rechtbank Oost-Brabant,2022-03-01,2022-03-01,21.10773,Uitspraak,,,Bestuursrecht; Vreemdelingenrecht,,,,No summary available
148,ECLI:NL:GHARL:2022:1578,,Gerechtshof Arnhem-Leeuwarden,2022-03-01,2022-03-01,200.301.055,Uitspraak,,,Civiel recht; Personen- en familierecht,,,,No summary available
149,ECLI:NL:GHAMS:2022:603,,Gerechtshof Amsterdam,2022-03-01,2022-03-01,20/00630 t/m 20/00634,Uitspraak,,,,,,,No summary available
150,ECLI:NL:GHARL:2022:1577,,Gerechtshof Arnhem-Leeuwarden,2022-03-01,2022-03-01,200.298.759,Uitspraak,,,Civiel recht; Personen- en familierecht,,,,No summary available
151,ECLI:NL:GHARL:2022:1579,,Gerechtshof Arnhem-Leeuwarden,2022-03-01,2022-03-01,200.302.834,Uitspraak,,,Civiel recht; Personen- en familierecht,,,,No summary available
152,ECLI:NL:GHARL:2022:1576,,Gerechtshof Arnhem-Leeuwarden,2022-03-01,2022-03-01,200.297.492,Uitspraak,,,Civiel recht; Personen- en familierecht,,,,No summary available
153,ECLI:NL:RBOBR:2022:713,,Rechtbank Oost-Brabant,2022-03-01,2022-03-01,21.10774,Uitspraak,,,Bestuursrecht; Vreemdelingenrecht,,,,No summary available
154,ECLI:NL:RBOBR:2022:714,,Rechtbank Oost-Brabant,2022-03-01,2022-03-01,21.10775,Uitspraak,,,Bestuursrecht; Vreemdelingenrecht,,,,No summary available
155,ECLI:NL:RBGEL:2022:1124,,Rechtbank Gelderland,2022-03-01,2022-03-01,05.227835.21,Uitspraak,,,Strafrecht; Materieel strafrecht,,,,No summary available
156,ECLI:NL:RBOVE:2022:592,,Rechtbank Overijssel,2022-03-01,2022-03-01,NL22.2305,Uitspraak,,,Bestuursrecht; Vreemdelingenrecht,,,,No summary available
157,ECLI:NL:RBGEL:2022:1123,,Rechtbank Gelderland,2022-03-01,2022-03-01,05.193540.21,Uitspraak,,,Strafrecht; Materieel strafrecht,,,,No summary available
158,ECLI:NL:RBOVE:2022:593,,Rechtbank Overijssel,2022-03-01,2022-03-01,NL22.3051,Uitspraak,,,Bestuursrecht; Vreemdelingenrecht,,,,No summary available
159,ECLI:NL:RBLIM:2022:1589,,Rechtbank Limburg,2022-03-01,2022-03-01,NL22.434,Uitspraak,,,Bestuursrecht; Vreemdelingenrecht,,,,No summary available
160,ECLI:NL:RBMNE:2022:784,,Rechtbank Midden-Nederland,2022-03-01,2022-03-01,NL22.2868 en 22.2874,Uitspraak,,,Bestuursrecht; Vreemdelingenrecht,,,,No summary available
161,ECLI:NL:RBMNE:2022:785,,Rechtbank Midden-Nederland,2022-03-01,2022-03-01,NL22.635 en NL22.636,Uitspraak,,,Bestuursrecht; Vreemdelingenrecht,,,,No summary available
162,ECLI:NL:RBLIM:2022:1592,,Rechtbank Limburg,2022-03-01,2022-03-01,NL22.2916,Uitspraak,,,Bestuursrecht,,,,No summary available
163,ECLI:NL:RBLIM:2022:1590,,Rechtbank Limburg,2022-03-01,2022-03-01,NL22.435,Uitspraak,,,Bestuursrecht; Vreemdelingenrecht,,,,No summary available
164,ECLI:NL:RBOVE:2022:594,,Rechtbank Overijssel,2022-03-01,2022-03-01,ak_22 _ 259 en ak_22_261 en ak_22_263,Uitspraak,,,Bestuursrecht; Bestuursprocesrecht,,,,No summary available
165,ECLI:NL:RBNHO:2022:1704,,Rechtbank Noord-Holland,2022-03-01,2022-03-01,C/15/322978 / FA RK 21-5926,Uitspraak,,,Civiel recht; Personen- en familierecht,,,,No summary available
166,ECLI:NL:RBROT:2022:1510,,Rechtbank Rotterdam,2022-03-01,2022-03-01,NL22.2324,Uitspraak,,,Bestuursrecht; Vreemdelingenrecht,,,,No summary available
167,ECLI:NL:RBLIM:2022:1593,,Rechtbank Limburg,2022-03-01,2022-03-01,NL22.119 _ NL22.313,Uitspraak,,,Bestuursrecht; Vreemdelingenrecht,,,,No summary available
168,ECLI:NL:RBAMS:2022:880,,Rechtbank Amsterdam,2022-03-01,2022-03-01,NL22.2391 en NL22.2392,Uitspraak,,,Bestuursrecht; Vreemdelingenrecht,,,,No summary available
169,ECLI:NL:RBROT:2022:1509,,Rechtbank Rotterdam,2022-03-01,2022-03-01,NL22.2322,Uitspraak,,,Bestuursrecht; Vreemdelingenrecht,,,,No summary available
170,ECLI:NL:RBZWB:2022:1055,,Rechtbank Zeeland-West-Brabant,2022-03-01,2022-03-01,C/02/383892 FA RK 21-1479,Uitspraak,,,Civiel recht; Personen- en familierecht,,,,No summary available
171,ECLI:NL:RBROT:2022:1511,,Rechtbank Rotterdam,2022-03-01,2022-03-01,NL22.2167,Uitspraak,,,Bestuursrecht; Vreemdelingenrecht,,,,No summary available
172,ECLI:NL:RBROT:2022:1512,,Rechtbank Rotterdam,2022-03-01,2022-03-01,NL22.2237,Uitspraak,,,Bestuursrecht; Vreemdelingenrecht,,,,No summary available
173,ECLI:NL:GHARL:2022:1589,,Gerechtshof Arnhem-Leeuwarden,2022-03-01,2022-03-01,200.295.860/01,Uitspraak,,,Civiel recht,,,,No summary available
174,ECLI:NL:GHARL:2022:1591,,Gerechtshof Arnhem-Leeuwarden,2022-03-01,2022-03-01,200.298.540/01,Uitspraak,,,Civiel recht,,,,No summary available
175,ECLI:NL:GHARL:2022:1590,,Gerechtshof Arnhem-Leeuwarden,2022-03-01,2022-03-01,200.298.201/01,Uitspraak,,,Civiel recht,,,,No summary available
176,ECLI:NL:GHARL:2022:1592,,Gerechtshof Arnhem-Leeuwarden,2022-03-01,2022-03-01,200.298.693/01,Uitspraak,,,Civiel recht,,,,No summary available
177,ECLI:NL:GHARL:2022:1594,,Gerechtshof Arnhem-Leeuwarden,2022-03-01,2022-03-01,200.298.695/01,Uitspraak,,,Civiel recht,,,,No summary available
178,ECLI:NL:RBOVE:2022:595,,Rechtbank Overijssel,2022-03-01,2022-03-01,vk_20_1373,Uitspraak,,,Bestuursrecht; Vreemdelingenrecht,,,,No summary available
179,ECLI:NL:RBOVE:2022:596,,Rechtbank Overijssel,2022-03-01,2022-03-01,NL21.15610,Uitspraak,,,Bestuursrecht; Vreemdelingenrecht,,,,No summary available
180,ECLI:NL:GHARL:2022:1596,,Gerechtshof Arnhem-Leeuwarden,2022-03-01,2022-03-01,Wahv 200.258.967/01,Uitspraak,,,Strafrecht,,,,No summary available
181,ECLI:NL:GHARL:2022:1598,,Gerechtshof Arnhem-Leeuwarden,2022-03-01,2022-03-01,Wahv 200.264.107/01,Uitspraak,,,Strafrecht,,,,No summary available
182,ECLI:NL:GHARL:2022:1597,,Gerechtshof Arnhem-Leeuwarden,2022-03-01,2022-03-01,Wahv 200.263.506/01,Uitspraak,,,Strafrecht,,,,No summary available
183,ECLI:NL:GHARL:2022:1600,,Gerechtshof Arnhem-Leeuwarden,2022-03-01,2022-03-01,Wahv 200.273.835/01,Uitspraak,,,Strafrecht,,,,No summary available
184,ECLI:NL:GHARL:2022:1601,,Gerechtshof Arnhem-Leeuwarden,2022-03-01,2022-03-01,Wahv 200.273.411/01,Uitspraak,,,Strafrecht,,,,No summary available
185,ECLI:NL:RBOVE:2022:597,,Rechtbank Overijssel,2022-03-01,2022-03-01,NL20.9999 V,Uitspraak,,,Bestuursrecht; Vreemdelingenrecht,,,,No summary available
186,ECLI:NL:GHARL:2022:1602,,Gerechtshof Arnhem-Leeuwarden,2022-03-01,2022-03-01,Wahv 200.274.989/01,Uitspraak,,,Strafrecht,,,,No summary available
187,ECLI:NL:GHARL:2022:1604,,Gerechtshof Arnhem-Leeuwarden,2022-03-01,2022-03-01,Wahv 200.286.960/01,Uitspraak,,,Strafrecht,,,,No summary available
188,ECLI:NL:GHARL:2022:1605,,Gerechtshof Arnhem-Leeuwarden,2022-03-01,2022-03-01,Wahv 200.286.961/01,Uitspraak,,,Strafrecht,,,,No summary available
189,ECLI:NL:RBOVE:2022:598,,Rechtbank Overijssel,2022-03-01,2022-03-01,ak_21_1071_v,Uitspraak,,,Bestuursrecht; Bestuursprocesrecht,,,,No summary available
190,ECLI:NL:RBOVE:2022:600,,Rechtbank Overijssel,2022-03-01,2022-03-01,NL21.13154,Uitspraak,,,Bestuursrecht; Vreemdelingenrecht,,,,No summary available
191,ECLI:NL:GHARL:2022:1607,,Gerechtshof Arnhem-Leeuwarden,2022-03-01,2022-03-01,Wahv 200.294.027/01,Uitspraak,,,Strafrecht,,,,No summary available
192,ECLI:NL:RBOVE:2022:599,,Rechtbank Overijssel,2022-03-01,2022-03-01,ak_21_405,Uitspraak,,,Bestuursrecht; Socialezekerheidsrecht,,,,No summary available
193,ECLI:NL:GHARL:2022:1608,,Gerechtshof Arnhem-Leeuwarden,2022-03-01,2022-03-01,Wahv 200.294.907/01,Uitspraak,,,Strafrecht,,,,No summary available
194,ECLI:NL:GHARL:2022:1610,,Gerechtshof Arnhem-Leeuwarden,2022-03-01,2022-03-01,Wahv 200.302.247/01,Uitspraak,,,Strafrecht,,,,No summary available
195,ECLI:NL:GHARL:2022:1609,,Gerechtshof Arnhem-Leeuwarden,2022-03-01,2022-03-01,Wahv 200.295.853/01,Uitspraak,,,Strafrecht,,,,No summary available
196,ECLI:NL:RBOVE:2022:603,,Rechtbank Overijssel,2022-03-01,2022-03-01,ak_21_463,Uitspraak,,,Bestuursrecht; Socialezekerheidsrecht,,,,No summary available
197,ECLI:NL:RBOVE:2022:604,,Rechtbank Overijssel,2022-03-01,2022-03-01,NL21.13334 en NL21.13335,Uitspraak,,,Bestuursrecht; Vreemdelingenrecht,,,,No summary available
198,ECLI:NL:RBMNE:2022:796,,Rechtbank Midden-Nederland,2022-03-01,2022-03-01,AWB - 21 _ 3807,Uitspraak,,,Bestuursrecht; Vreemdelingenrecht,,,,No summary available
199,ECLI:NL:RBMNE:2022:797,,Rechtbank Midden-Nederland,2022-03-01,2022-03-01,AWB - 21 _ 5198,Uitspraak,,,Bestuursrecht; Vreemdelingenrecht,,,,No summary available
200,ECLI:NL:RBMNE:2022:799,,Rechtbank Midden-Nederland,2022-03-01,2022-03-01,AWB - 21 _ 5996,Uitspraak,,,Bestuursrecht; Vreemdelingenrecht,,,,No summary available
201,ECLI:NL:RBMNE:2022:798,,Rechtbank Midden-Nederland,2022-03-01,2022-03-01,AWB - 21 _ 5995,Uitspraak,,,Bestuursrecht; Vreemdelingenrecht,,,,No summary available
202,ECLI:NL:RBOVE:2022:605,,Rechtbank Overijssel,2022-03-01,2022-03-01,NL21.4277,Uitspraak,,,Bestuursrecht; Vreemdelingenrecht,,,,No summary available
203,ECLI:NL:RBOVE:2022:606,,Rechtbank Overijssel,2022-03-01,2022-03-02,NL22.3381,Uitspraak,,,Bestuursrecht; Vreemdelingenrecht,,,,No summary available
204,ECLI:NL:RVS:2022:652,"

202101305/1/A3.
Datum uitspraak: 2 maart 2022
AFDELING
BESTUURSRECHTSPRAAK
Uitspraak op het hoger beroep van:
[appellant], wonend te Haarlem,
appellant,
tegen de uitspraak van de rechtbank Noord-­Holland van 19 januari 2021 in zaak nr. 20/2693 in het geding tussen:
[appellant]
en
het college van burgemeester en wethouders van Haarlem.
Procesverloop
Bij besluit van 12 november 2019 heeft het college de aanvraag van [appellant] om gebruik te maken van de regeling bezoekersparkeren (hierna: de bezoekersregeling) afgewezen.
Bij besluit van 2 april 2020 heeft het college het door [appellant] daartegen gemaakte bezwaar ongegrond verklaard.
Bij uitspraak van 19 januari 2021 heeft de rechtbank het door [appellant] daartegen ingestelde beroep ongegrond verklaard. Deze uitspraak is aangehecht.
Tegen deze uitspraak heeft [appellant] hoger beroep ingesteld.
Het college heeft een schriftelijke uiteenzetting gegeven.
De Afdeling heeft de zaak ter zitting behandeld op 21 januari 2022, waar [appellant] en het college, vertegenwoordigd door M.J.J. Eijkelboom-van de Geyn en M. Hassing, zijn verschenen. Verder is [informant] als informant gehoord.
Overwegingen
Wettelijk kader
1.       Het wettelijk kader is opgenomen in de bijlage, die deel uitmaakt van de uitspraak.
Inleiding
2.       [appellant] woont sinds februari 2012 in appartementencomplex Raakshof op het adres [locatie] te Haarlem. Hij ontvangt daar regelmatig bezoekers die met de auto komen. Nadat in het centrum een (digitale) bezoekersregeling was ingevoerd, heeft [appellant] op 11 november 2019 een aanvraag ingediend om daarvan gebruik te mogen maken, zodat zijn bezoek langer en voordeliger bij het Raakshof kan parkeren. Het college heeft de aanvraag afgewezen omdat het woonadres van [appellant] niet in het parkeervergunningengebied ligt. Dit besluit heeft het college in bezwaar gehandhaafd.
Aangevallen uitspraak
3.       De rechtbank heeft het beroep ongegrond verklaard. De rechtbank is met het college van oordeel dat [appellant] niet voldoet aan de voorwaarden om voor de bezoekersregeling in aanmerking te komen. Er doet zich daarnaast geen strijd met het gelijkheidsbeginsel of het vertrouwensbeginsel voor, aldus de rechtbank.
Hoger beroep
4.       [appellant] betoogt dat hij ten onrechte van de bezoekersregeling is uitgesloten. Hij voert allereerst aan dat hij woont in het gebied waar parkeerapparatuurplaatsen voorkomen, zoals de Parkeerverordening Haarlem 2018 (hierna: de Parkeerverordening) als voorwaarde stelt. Daaraan, maar ook aan een brief van het gemeentebestuur uit augustus 2018 waarin de nieuwe regeling voor het bezoekersparkeren werd aangekondigd, mocht hij de verwachting ontlenen dat hij voor die regeling in aanmerking zou komen. [appellant] stelt ook dat de bezoekersregeling in de Parkeerverordening ten onrechte is gekoppeld aan de regeling van de parkeervergunning voor bewoners. Die twee regelingen dienen een heel andere materie. Ook worden gelijke gevallen volgens [appellant] ongelijk behandeld, en dat leidt tot willekeur. Het appartementencomplex tegenover zijn woning, aan de andere kant van de straat, beschikt bijvoorbeeld over een eigen parkeergarage, maar ligt kennelijk wel in zone B waar de bezoekersregeling geldt. De redenering dat onder meer het Raakshof van zone B is uitgezonderd om de parkeerdruk in de binnenstad te verminderen, deugt bovendien niet, want de invoering van de bezoekersregeling in de binnenstad leidde sowieso al tot een hogere parkeerdruk. [appellant] stelt ook dat bezoekers die geen gebruik kunnen maken van de bezoekersregeling steeds duurder uit zijn, omdat de tarieven van de parkeerbelasting met ruim 21% stegen, terwijl die van de bezoekersregeling niet zijn gewijzigd.
4.1.    De Afdeling volgt [appellant] in zijn interpretatie van de Parkeerverordening en overweegt daartoe als volgt.
Artikel 4, vierde lid, van de Parkeerverordening bepaalt dat bewoners van het gebied waar parkeerapparatuurplaatsen aanwezig zijn per woonadres gebruik kunnen maken van de (digitale) bezoekersregeling. Ingevolge artikel 1, aanhef en onder v, van de Parkeerverordening wordt onder parkeerapparatuurplaats verstaan: ""een parkeerplaats waarvoor parkeerbelasting wordt geheven doormiddel van parkeerapparatuur"". Ter zitting heeft het college toegelicht dat met parkeerbelasting wordt bedoeld dat een kaartje wordt gekocht bij de parkeerautomaat of dat met een app het parkeergeld wordt betaald. Tussen partijen is niet in geschil dat het Raakshof in het centrum van Haarlem ligt, waar parkeerplaatsen zijn waar parkeerbelasting wordt geheven. Naar het oordeel van de Afdeling woont [appellant] om die reden in een gebied waar parkeerapparatuurplaatsen aanwezig zijn. Anders dan het college stelt, is het gebied waar parkeerapparatuurplaatsen aanwezig zijn niet aangewezen in het Besluit tot aanwijzing plaatsen betaald parkeren, vergunninghoudersplaatsen en tot het instellen van voorschriften voor het inwerkingstellen van parkeerapparatuur (hierna: het Besluit parkeerregulering). De veronderstelde koppeling tussen de bezoekersregeling en het Besluit parkeerregulering is er niet. De Afdeling ziet zich in haar oordeel gesteund door het feit dat in artikel 4, vierde lid, van de Parkeerverordening voor een afwijkende formulering is gekozen (""bewoners van het gebied waar parkeerapparatuurplaatsen aanwezig zijn"") ten opzichte van artikel 3, sub a (""ingeschreven staat op een woonadres in een gebied dat in het vigerend Besluit parkeerregulering is aangewezen als zone B"").
Het vorenstaande betekent dat het college de aanvraag niet mocht afwijzen om de reden dat [appellant] niet een bewoner is van het gebied waar parkeerapparatuurplaatsen aanwezig zijn. Hij is dat namelijk wel. De rechtbank heeft het vorenstaande ten onrechte niet onderkend.
Het betoog slaagt.
Conclusie
5.       Het hoger beroep is gegrond. De aangevallen uitspraak dient te worden vernietigd. Doende hetgeen de rechtbank zou behoren te doen, zal de Afdeling het beroep tegen het besluit van 2 april 2020 gegrond verklaren en dat besluit vernietigen.
Gelet hierop komt aan de overige hogerberoepsgronden geen bespreking meer toe.
5.1.    Het college dient een nieuw besluit op het bezwaar van [appellant] nemen. Nu hij in het gebied woont waar parkeerapparatuurplaatsen aanwezig zijn, kan die grond hem niet worden tegengeworpen. Als er geen andere redenen zijn waarom [appellant] niet van de bezoekersregeling gebruik kan maken, moet het college het besluit van 12 november 2019 herroepen en het verzoek van [appellant] toewijzen.
Met het oog op een efficiënte afdoening van het geschil ziet de Afdeling aanleiding om met toepassing van artikel 8:113, tweede lid, van de Algemene wet bestuursrecht te bepalen dat tegen het nieuwe besluit op bezwaar alleen bij haar beroep kan worden ingesteld.
Proceskosten
6.       Het college hoeft geen proceskosten te vergoeden.
Beslissing
De Afdeling bestuursrechtspraak van de Raad van State:
I.        verklaart het hoger beroep gegrond;
II.       vernietigt de uitspraak van de rechtbank Noord-­Holland van 19 januari 2021 in zaak nr. 20/2693;
III.      verklaart het bij de rechtbank ingestelde beroep gegrond;
IV.     vernietigt het besluit van het college van burgemeester en wethouders van Haarlem van 2 april 2020;
V.      draagt het college van burgemeester en wethouders van Haarlem op om binnen twaalf weken na de verzending van deze uitspraak met inachtneming van hetgeen daarin is overwogen een nieuw besluit te nemen;
VI.     bepaalt dat tegen het te nemen nieuwe besluit slechts bij de Afdeling beroep kan worden ingesteld;
VII.     gelast dat het college van burgemeester en wethouders van Haarlem aan [appellant] het door hem betaalde griffierecht ten bedrage van € 448,- voor de behandeling van het beroep en het hoger beroep vergoedt.
Aldus vastgesteld door mr. J.A.W. Scholten-Hinloopen, lid van de enkelvoudige kamer, in tegenwoordigheid van mr. L.E.E. Konings, griffier.
Het lid van de enkelvoudige kamer is verhinderd de uitspraak te ondertekenen.
De griffier is verhinderd de uitspraak te ondertekenen
Uitgesproken in het openbaar op 2 maart 2022
612
 
BIJLAGE | Wettelijk kader
 
Parkeerverordening Haarlem 2018
Artikel 1 Definities en begripsomschrijvingen
In deze verordening wordt verstaan onder:
[…]
j: digitale bezoekersregeling: een door burgemeester en wethouders verstrekte regeling op basis van een vergunning per woonadres die het bewoners, die woonachtig zijn in een gebied waar zich parkeerapparatuurplaatsen bevinden, mogelijk maakt om zijn/haar bezoeker(s) digitaal of telefonisch een parkeerrecht te verschaffen;
[…]
v: parkeerapparatuurplaats: een parkeerplaats waarvoor parkeerbelasting wordt geheven doormiddel van parkeerapparatuur;
[…].
Artikel 3 Aanwijzingsbevoegdheid college
1. Het college kan, bij openbaar bekend te maken besluit, weggedeelten aanwijzen die bestemd zijn voor het parkeren door vergunninghouders. Het college kan hierbij onderscheid maken in de categorieën als bedoeld in artikel 4.
[…].
Artikel 4 Vergunningen
1. Het college kan op een daartoe strekkende aanvraag een vergunning verlenen voor het parkeren op parkeerapparatuurplaatsen.
[…]
3. Een vergunning kan worden verleend aan de houder van een gehandicaptenvoertuig dan wel een motorvoertuig, niet zijnde een kampeerauto, vrachtauto of groot voertuig, indien deze:
a. ingeschreven staat op een woonadres in een gebied dat in het vigerend besluit parkeerregulering is aangewezen als zone B of zone S, met dien verstande dat:
i. per woonadres maar één vergunning wordt verleend, en;
ii. de houder van het gehandicaptenvoertuig dan wel het motorvoertuig geen beschikking heeft over eigen parkeergelegenheid, of;
[…]
4. Bewoners van het gebied waar parkeerapparatuurplaatsen aanwezig zijn kunnen per woonadres gebruik maken van de (digitale) bezoekersregeling, conform de bepalingen in de Verordening parkeerbelastingen, met dien verstande dat:
a. het college bij openbaar besluit maximale gebruiksbundels en tijden kan vaststellen waarop per vergunningengebied gebruik gemaakt kan worden van de digitale bezoekersregeling:
b. de kosten van de bezoekersregeling vastgelegd zijn in de tarieventabel die is opgenomen in de bepalingen behorende bij de Verordening parkeerbelastingen.
[…]
Besluit tot aanwijzing plaatsen betaald parkeren, vergunninghoudersplaatsen en tot het instellen van voorschriften voor het inwerkingstellen van parkeerapparatuur (Besluit parkeerregulering)
Artikel I
Als plaatsen waar tegen betaling van de parkeerbelasting als bedoeld in artikel 2 onderdeel a, van de Verordening parkeerbelasting of met een parkeervergunning als bedoeld in artikel 4 en 5 van de Parkeerverordening mag worden geparkeerd, worden aangewezen:
- […]
- Zone B (Binnenstad: op de vergunning aangeduid met hoofdletter B). zie bijlage 1:
- […].
Bijlage 1 bij dit Besluit bevat een opsomming van straten en adressen die deel uitmaken van zone B, waaronder Raaks 1A-RD, 1-3, 5 en 7.

",Raad van State,2022-03-02,2022-03-02,202101305/1/A3,Uitspraak,,,Bestuursrecht,Hoger beroep,"
Bij besluit van 12 november 2019 heeft het college van burgemeester en wethouders van Haarlem de aanvraag van [appellant] om gebruik te maken van de regeling bezoekersparkeren afgewezen. [appellant] woont sinds februari 2012 in appartementencomplex Raakshof op het adres [locatie] te Haarlem. Hij ontvangt daar regelmatig bezoekers die met de auto komen. Nadat in het centrum een (digitale) bezoekersregeling was ingevoerd, heeft [appellant] op 11 november 2019 een aanvraag ingediend om daarvan gebruik te mogen maken, zodat zijn bezoek langer en voordeliger bij het Raakshof kan parkeren. Het college heeft de aanvraag afgewezen omdat het woonadres van [appellant] niet in het parkeervergunningengebied ligt. Dit besluit heeft het college in bezwaar gehandhaafd.
","

Rechtspraak.nl

",Bij besluit van 12 november 2019 heeft het college van burgemeester en wethouders van Haarlem de aanvraag van [appellant] om gebruik te maken van de regeling bezoekersparkeren afgewezen. [appellant] woont sinds februari 2012 in appartementencomplex Raakshof op het adres [locatie] te Haarlem. Hij ontvangt daar regelmatig bezoekers die met de auto komen. Nadat in het centrum een (digitale) bezoek...
205,ECLI:NL:RBNHO:2022:1713,,Rechtbank Noord-Holland,2022-03-01,2022-03-02,C/15/322497 / FA RK 21-5655,Uitspraak,,,Civiel recht; Personen- en familierecht,,,,No summary available
206,ECLI:NL:RVS:2022:650,"

202006393/1/R2.
Datum uitspraak: 2 maart 2022
AFDELING
BESTUURSRECHTSPRAAK
Uitspraak in het geding tussen:
[appellant], wonend te [woonplaats],
appellant,
en
de raad van de gemeente Waalre,
verweerder.
Procesverloop
Bij besluit van 13 oktober 2020 heeft de raad het bestemmingsplan ""Tuinen Oliemolen"" vastgesteld.
Tegen dit besluit heeft [appellant] beroep ingesteld.
De raad heeft een verweerschrift ingediend.
De Afdeling heeft de zaak ter zitting behandeld op 1 december 2021, waar de raad, vertegenwoordigd door R.M.J. van den Kerkhof, is verschenen.
Overwegingen
Inleiding
1.       Het plangebied ligt ten westen van Waalre en grenst aan de in ontwikkeling zijnde woningbouwlocatie De Smaragd, die gelegen is tussen de Molenstraat en de Dreefstraat. Het plan voorziet in een vergroting van de tuinen van bouwkavels aan de Oliemolen binnen De Smaragd. Alle gronden binnen het plangebied zijn voorzien van de bestemming ""Tuin"" en zullen gebruikt gaan worden als achtertuinen van de woningen.
[appellant] is eigenaresse van het perceel dat grenst aan de westzijde van het plangebied en kan zich niet met het voorliggende plan verenigen.
Toetsingskader
2.       Bij de vaststelling van een bestemmingsplan moet de raad bestemmingen aanwijzen en regels geven die de raad uit een oogpunt van een goede ruimtelijke ordening nodig acht. De raad heeft daarbij beleidsruimte en moet de betrokken belangen afwegen. De Afdeling beoordeelt aan de hand van de beroepsgronden of het besluit tot vaststelling van het bestemmingsplan in overeenstemming is met het recht. De Afdeling stelt niet zelf vast of het plan in overeenstemming is met een goede ruimtelijke ordening, maar beoordeelt aan de hand van die gronden of de raad zich in redelijkheid op het standpunt heeft kunnen stellen dat het plan strekt ten behoeve van een goede ruimtelijke ordening.
Aanvaardbaar woon- en leefklimaat
3.       [appellant] betoogt dat de raad het plan niet in redelijkheid heeft kunnen vaststellen. Zij voert aan dat het aannemelijk is dat er in toekomst gewasbeschermingsmiddelen op haar perceel zullen worden gebruikt. Nu haar perceel grenst aan het plangebied, dat voorziet in bestemming ""Tuin"" ten behoeve van de nieuwe woningen, is er vanwege de afstand geen sprake van een aanvaardbaar woon- en leefklimaat. Bovendien zou het voorliggende plan ertoe leiden dat de gebruiksmogelijkheden van haar perceel worden beperkt. Onder verwijzing naar jurisprudentie van de Afdeling voert zij aan dat wanneer een kortere afstand dan 50 m wordt gehanteerd in verband met het gebruik van gewasbeschermingsmiddelen, hier een deugdelijke motivering aan ten grondslag moet liggen. Volgens haar ontbreekt deze deugdelijke motivering in dit geval. De omstandigheid dat in de planregels is bepaald dat huisvesting in verband met mantelzorg ter plaatse niet is toegestaan, is daarvoor onvoldoende, omdat mantelzorg ter plaatse alsnog is toegestaan op grond van artikel 2, aanhef en tweeëntwintigste lid, van bijlage II, van het Besluit omgevingsrecht (hierna: het Bor), aldus [appellant].
3.1.    De raad heeft zich in het verweerschrift op het standpunt gesteld dat het in redelijkheid geen rekening heeft hoeven houden met een vorm van agrarisch gebruik waarbij spuitzones dienen te worden aangehouden op het perceel van [appellant]. Volgens de raad was het vóór de inwerkingtreding van het voorliggende plan al niet mogelijk om het perceel van [appellant] te gebruiken voor een dergelijk agrarisch gebruik, omdat dit perceel aan de noordzijde grenst aan gronden waar het bestemmingsplan ""Molenstraat - Dreefstraat"" de bestemming ""Tuin - 2"" aan toekent. Bovendien liggen de tuinen van de bouwkavels, die het voorliggende plan beoogt te vergroten, in de bestaande situatie op een afstand van 25 m van de oostzijde van het perceel van [appellant]. Daarnaast acht de raad het niet reëel dat het gebruik van het perceel van [appellant] binnen de planperiode wordt omgezet naar teelt van gewassen waarbij gewasbeschermingsmiddelen worden gebruikt. Volgens de raad zijn er geen concrete plannen kenbaar gemaakt. De teelt van gewassen op dit perceel is niet realistisch vanwege de hoeveelheid bomen op en rondom het perceel.
3.2.    Zoals de Afdeling eerder heeft overwogen, bijvoorbeeld in de uitspraak van 23 september 2009, ECLI:NL:RVS:2009:BJ8308, wordt een afstand van 50 m tussen gevoelige functies en agrarische bedrijvigheid, waarbij gewasbeschermingsmiddelen worden gebruikt, in het algemeen niet onredelijk geacht. Dit brengt echter niet met zich dat een kortere afstand in een bepaalde situatie niet redelijk zou kunnen zijn, indien aan die afstand een deugdelijke motivering ten grondslag is gelegd.
Zoals de Afdeling verder eerder heeft overwogen, bijvoorbeeld in de uitspraak van 10 februari 2021, ECLI:NL:RVS:2021:276, komt ook aan tuinen bij woningen in het kader van een goede ruimtelijke ordening bescherming toe.
3.3.    De Afdeling stelt vast dat op het perceel van [appellant] op grond van artikel 3.1, onder a en b, gelezen in samenhang met artikelen 1.11 en 1.59 van de planregels van het bestemmingsplan ""Buitengebied Waalre"", agrarisch grondgebruik en grondgebonden agrarische bedrijfsvoering zijn toegestaan. Onder agrarisch grondgebruik wordt, voor zover relevant, gebruik dat gericht is op het voortbrengen van producten door middel van het telen van gewassen, al dan niet met het gebruik van tijdelijk afdekmateriaal, met uitzondering van moestuinen buiten de daarvoor aangewezen gebied, verstaan. Onder grondgebonden agrarische bedrijfsvoering worden, voor zover relevant, in ieder geval akkerbouw-, fruitteelt- en vollegrondstuinbouwbedrijven en boomteeltbedrijven, waarvan de bomen rechtstreeks in de grond zijn gepland, verstaan.
3.4.    Hoewel het perceel van [appellant] op het moment niet wordt gebruikt voor agrarisch gebruik waarbij spuitzones aangehouden dienen te worden, maakt het bestemmingsplan ""Buitengebied Waalre"" het wel mogelijk om dat perceel daarvoor in de toekomst te gaan gebruiken. In dat geval zou sprake zijn van een spuitzone die op een afstand van minder dan 50 m van gevoelige functies is gelegen. Wat betreft de stelling van de raad dat het reeds niet tot de mogelijkheden behoort om het perceel van [appellant] te gebruiken voor agrarisch gebruik waarbij spuitzones aangehouden dienen te worden, overweegt de Afdeling dat het bestemmingsplan ""Buitengebied Waalre"" grondgebonden agrarische bedrijfsvoering en agrarisch grond gebruik toestaat. De omstandigheden dat het perceel aan de noordzijde al grenst aan gronden die bestemd zijn als tuin en dat er aan de oostzijde op een afstand van 25 m tuinen zijn gelegen, staan op zichzelf niet in de weg aan agrarisch gebruik waarbij gebruik wordt gemaakt van gewasbeschermingsmiddelen. Daarbij kan bijvoorbeeld worden gedacht aan hobbymatig agrarisch gebruik.
Voor zover de raad onder verwijzing naar de uitspraak van 20 december 2017, ECLI:NL:RVS:2017:3524, stelt dat het geen rekening had hoeven houden met de mogelijkheid om gewasbeschermingsmiddelen te gebruiken op het perceel van [appellant], is de Afdeling van oordeel dat de raad onvoldoende heeft onderbouwd dat in dit geval sprake is van een uitzonderingssituatie zoals in die uitspraak aan de orde was. Het feit dat er geen concrete plannen kenbaar zijn gemaakt voor de wijziging van het gebruik is daarvoor niet voldoende. Een verschil met de zaak waar de raad naar verwijst, is dat het in die situatie op grond van concrete gegevens, zoals een recent vergunde en gerealiseerde bedrijfsuitbreiding, juist van het tegendeel kon worden uitgegaan. Vergelijk overweging 82.3 van de uitspraak van de Afdeling van 14 oktober 2020, ECLI:NL:RVS:2020:2439. Daarnaast maakt de enkele aanwezigheid van bomen op en rondom het perceel de wijziging van het gebruik ook niet zodanig onaannemelijk dat de raad daar geen rekening mee heeft hoeven houden.
Gelet op het voorgaande is de Afdeling van oordeel dat de raad bij de voorbereiding van het voorliggende plan onvoldoende rekening heeft gehouden met de maximale gebruiksmogelijkheden van het perceel van [appellant]. Het plan is daarom niet met de daarbij vereiste zorgvuldigheid vastgesteld.
Het betoog slaagt.
Landschappelijke inpassing
4.       [appellant] stelt dat geen sprake is van een goede landschappelijke inpassing. Daartoe voert zij aan dat het landschappelijk inpassingsplan ten onrechte niet voorziet in een houtwal, terwijl in de plantoelichting staat dat het voor de landschappelijke inpassing van belang is dat er een houtwal met bomen van 5 m breed en een hagenstructuur worden gerealiseerd. Zij stelt verder dat het landschappelijk inpassingsplan onvoldoende concreet is, omdat daaruit niet blijkt wat de afstand tussen de perceelsgrens en de beplanting is, welke plantafstand wordt aangehouden, hoeveel planten er per strekkende meter worden geplant en hoe hoog de beplanting dient te zijn. Daarnaast is de aanplant van de bomen onvoldoende gewaarborgd door het alleen op te nemen in de anterieure overeenkomst, aldus [appellant].
4.1.    Artikel 3.4.2 van de planregels luidt:
""a. tot een met de bestemming strijdig gebruik wordt in elk geval gerekend het gebruik van en het in gebruik laten nemen van gronden en bouwwerken overeenkomstig de in artikel 3.1 opgenomen bestemmingsomschrijving zonder de aanleg en instandhouding van de landschapsmaatregelen, conform het in Bijlage 1 opgenomen landschappelijk inrichtingsplan;
b. in afwijking van het bepaalde onder a mogen gronden en bouwwerken ter plaatse van de overeenkomstig de in artikel 3.1 opgenomen bestemmingsomschrijving worden gebruikt onder de voorwaarde dat ter plaatse van de aanduiding 'groen' uitvoering is gegeven aan de aanleg en instandhouding van de landschapsmaatregelen conform het in Bijlage 1 opgenomen inrichtingsplan, ten behoeve van een goede landschappelijke inpassing;
c. het bevoegd gezag kan de in lid b genoemde voorwaarde opnemen in een omgevingsvergunning.""
4.2.    De raad heeft zich op het standpunt gesteld dat sprake is van een goede landschappelijke inpassing. Volgens de raad leidt de vergroting van de tuinen tot een kwaliteitsverbetering van het landschap, omdat daarmee een duidelijke scheiding ontstaat tussen de bebouwde kom en het buitengebied. Daarnaast voorziet het landschappelijk inpassingsplan in een bomen- en haagstructuur aan de randen van de percelen binnen het plangebied, wat ook zorgt voor een verbetering van de kwaliteit van het landschap. De functieaanduiding ""groen"" van het voorliggende plan is toegekend aan een strook grond van 1 m breed vanaf de erfgrens en sluit aan op de functieaanduiding ""groen"" van het aangrenzende bestemmingsplan ""Molenstraat - Dreefstraat"". Het landschappelijk inpassingsplan voorziet onder meer in een beukenhaag ter plaatse van gronden met deze functieaanduiding. Met de beukenhaag wordt aangesloten op de natuurlijke erfafscheidingen van het landschappelijk inpassingsplan behorende bij de functieaanduiding ""groen"" van het aangrenzende bestemmingsplan. De aanleg en instandhouding conform het landschappelijk inpassingsplan is gewaarborgd door middel van de voorwaardelijke verplichting van artikel 3.4.2 van de planregels, waarin wordt verwezen naar het landschappelijk inpassingsplan dat als bijlage bij de planregels is opgenomen, aldus de raad.
4.3.    Het landschappelijk inpassingsplan dat als bijlage bij het bestemmingsplan behoort, bestaat uit een situatietekening met verschillende aanduidingen. Uit deze aanduidingen kan worden afgeleid welke soorten beplanting dienen te worden aangelegd en waar elk van deze soorten geplant moet worden. Naar aanleiding van de zienswijze van [appellant] is de situatietekening voorzien van een schaalbalk, zodat duidelijk is welke plantafstand wordt gehanteerd en hoe groot de afstand tussen de groenvoorzieningen en de erfgrens is. Voor zover [appellant] betoogt dat een houtwal noodzakelijk is voor de landschappelijke inpassing en het inpassingsplan daar ten onrechte niet in voorziet, overweegt de Afdeling dat in paragraaf 2.2 van de plantoelichting niet is beschreven dat een houtwal noodzakelijk is, maar dat het noodzakelijk is om de tuinen landschappelijk in te passen. Voor die landschappelijke inpassing is het landschapsplan opgesteld dat als bijlage aan de planregels is toegevoegd. Gelet hierop heeft de raad zich in redelijkheid op het standpunt kunnen stellen dat de houtwal niet noodzakelijk is vanuit een oogpunt van een goede ruimtelijke ordening.
Voor zover [appellant] betoogt dat de uitvoering en instandhouding van het gehele landschappelijk inpassingsplan onvoldoende is gewaarborgd, omdat op grond van artikel 3.4.2, onder b, van de planregels kan worden volstaan met het realiseren van een beukenhaag, overweegt de Afdeling als volgt. Op grond van artikel 3.4.2, onder a, van de planregels mogen gronden en bouwwerken binnen het plangebied enkel gebruikt worden overeenkomstig de in artikel 3.1 van de planregels opgenomen bestemmingsomschrijving indien de landschapsmaatregelen conform het inpassingsplan van bijlage 1 van de planregels zijn aangelegd en in stand worden gehouden. In artikel 3.4.2, onder b, van de planregels is voorzien in een uitzondering. Een grammaticale lezing van die bepaling leidt tot de conclusie dat gronden en bouwwerken overeenkomstig de bestemmingsomschrijving van artikel 3.1 van de planregels gebruikt mogen worden indien de landschapsmaatregelen ter plaatse van de aanduiding ""groen"" zijn aangelegd en in stand worden gehouden conform het inpassingsplan van bijlage 1 van de planregels. Dit betekent dat niet het hele inpassingsplan behoeft te worden uitgevoerd en in stand gehouden maar dat alleen de beukenhaag aangelegd en in stand gehouden hoeft te worden om de gronden en bouwwerken binnen het plangebied te mogen gebruiken in overeenstemming met de bestemming ""Tuin"". Gelet hierop is de uitvoering en instandhouding van de rest van het gehele landschappelijk inpassingsplan onvoldoende gewaarborgd met de voorwaardelijke verplichting van artikel 3.4.2 van de planregels.
Het betoog slaagt.
Privaatrechtelijke belemmering
5.       [appellant] stelt dat er sprake is van evidente privaatrechtelijke belemmeringen die aan de vaststelling van het plan in de weg staan, omdat de beukenhaag in het landschappelijk inpassingsplan op een te korte afstand van de erfgrens is voorzien. Zij voert aan dat er op grond van het burenrecht ten minste 2 m afstand dient te zijn tussen bomen en de erfgrens. Nu zij geen toestemming zal geven voor het plaatsen van de beukenhaag op een kortere afstand, is het landschappelijke inpassingsplan niet uitvoerbaar. [appellant] stelt daarnaast dat indien de beukenhaag moet worden aangemerkt als een heester in plaats van een boom, er nog steeds sprake is van een privaatrechtelijke belemmering. In dat geval dient er een afstand van 0,5 m te worden aangehouden tussen de beukenhaag en erfgrens. Dit heeft tot gevolg dat de helft van de strook grond met de functieaanduiding ""groen"" op de erfgrens niet gebruikt kan worden voor het aanleggen en in stand houden van de beukenhaag. Derhalve is er onvoldoende ruimte om een dubbele beukenhaag van 1 m breed aan te leggen, aldus [appellant].
5.1.    Artikel 5:42 van het Burgerlijk Wetboek luidt:
""1. Het is niet geoorloofd binnen de in lid 2 bepaalde afstand van de grenslijn van eens anders erf bomen, heesters of heggen te hebben, tenzij de eigenaar daartoe toestemming heeft gegeven of dat erf een openbare weg of een openbaar water is.
2. De in lid 1 bedoelde afstand bedraagt voor bomen twee meter te rekenen vanaf het midden van de voet van de boom en voor de heesters en heggen een halve meter, tenzij ingevolge een verordening of een plaatselijke gewoonte een kleinere afstand is toegelaten.
[…].""
5.2.    Zoals de Afdeling eerder heeft overwogen, bijvoorbeeld in de uitspraak van 20 oktober 2021, ECLI:NL:RVS:2021:2338, bestaat voor het oordeel van de bestuursrechter dat een privaatrechtelijke belemmering aan de vaststelling van een bestemmingsplan in de weg staat, alleen aanleiding wanneer deze een evident karakter heeft. De burgerlijke rechter is namelijk de eerst aangewezene om de vraag te beantwoorden of een privaatrechtelijke belemmering in de weg staat aan de uitvoering van een activiteit, waarbij de bewijslast wordt beheerst door de in die procedure geldende regels. De Afdeling verwijst naar haar uitspraak van 30 januari 2013, ECLI:NL:RVS:2013:BY9957.
5.3.    Naar het oordeel van de Afdeling dient de beukenhaag waarin het landschappelijke inpassingsplan voorziet niet te worden aangemerkt als een boom, maar als een heester of heg, gelet op de verschijningsvorm daarvan. Daarbij neemt de Afdeling in aanmerking dat de beukenhaag kort boven de grond vertakt en 125 tot 150 cm hoog is. Nu de strook grond met de functieaanduiding ""groen"" 1 m breed is en er op grond van het burenrecht slechts 0,5 m afstand dient te worden aangehouden tussen de erfgrens en het midden van de voet van de beukenhaag, is er geen sprake van een evidente privaatrechtelijke belemmering die in de weg staat aan het realiseren van het inpassingsplan.
Het betoog slaagt niet.
Conclusie
6.       Het beroep van [appellant] is gelet op wat onder 3.4 en 4.3 is overwogen gegrond. Het bestreden besluit dient te worden vernietigd.
7.       De Afdeling ziet aanleiding om met toepassing van artikel 8:72, vierde lid, van de Algemene wet bestuursrecht (hierna: de Awb) de raad op te dragen om, met inachtneming van deze uitspraak, een nieuw plan vast te stellen en zal daartoe een termijn stellen. Het door de raad te nemen nieuwe besluit behoeft niet overeenkomstig afdeling 3.4 van de Awb te worden voorbereid.
8.       De raad moet de proceskosten van [appellant] vergoeden.
Beslissing
De Afdeling bestuursrechtspraak van de Raad van State:
I.        verklaart het beroep gegrond;
II.       vernietigt het besluit van de raad van de gemeente Waalre van 13 oktober 2020 tot vaststelling van het bestemmingsplan ""Tuinen Oliemolen"";
III.      draagt de raad van de gemeente Waalre op om binnen 26 weken na verzending van deze uitspraak met inachtneming van hetgeen daarin is overwogen een nieuw besluit te nemen;
IV.     veroordeelt de raad van de gemeente Waalre tot vergoeding van bij [appellant] in verband met de behandeling van het beroep opgekomen proceskosten tot een bedrag van € 759,00, geheel toe te rekenen aan door een derde beroepsmatig verleende rechtsbijstand;
V.      gelast dat de raad van de gemeente Waalre aan [appellant] het door haar voor de behandeling van het beroep betaalde griffierecht ten bedrage van € 178,00 vergoedt.
Aldus vastgesteld door mr. J.Th. Drop, lid van de enkelvoudige kamer, in tegenwoordigheid van mr. E.W.L. van der Heijden, griffier.
Het lid van de enkelvoudige kamer is verhinderd de uitspraak te ondertekenen      
De griffier is verhinderd de uitspraak te ondertekenen
Uitgesproken in het openbaar op 2 maart 2022
884

",Raad van State,2022-03-02,2022-03-02,202006393/1/R2,Uitspraak,,,Bestuursrecht,Eerste aanleg - enkelvoudig,"
Bij besluit van 13 oktober 2020 heeft de raad van de gemeente Waalre het bestemmingsplan ""Tuinen Oliemolen"" vastgesteld. Het plangebied ligt ten westen van Waalre en grenst aan de in ontwikkeling zijnde woningbouwlocatie De Smaragd, die gelegen is tussen de Molenstraat en de Dreefstraat. Het plan voorziet in een vergroting van de tuinen van bouwkavels aan de Oliemolen binnen De Smaragd. Alle gronden binnen het plangebied zijn voorzien van de bestemming ""Tuin"" en zullen gebruikt gaan worden als achtertuinen van de woningen. [appellant] is eigenaresse van het perceel dat grenst aan de westzijde van het plangebied en kan zich niet met het voorliggende plan verenigen.
","

Rechtspraak.nl

","Bij besluit van 13 oktober 2020 heeft de raad van de gemeente Waalre het bestemmingsplan ""Tuinen Oliemolen"" vastgesteld. Het plangebied ligt ten westen van Waalre en grenst aan de in ontwikkeling zijnde woningbouwlocatie De Smaragd, die gelegen is tussen de Molenstraat en de Dreefstraat. Het plan voorziet in een vergroting van de tuinen van bouwkavels aan de Oliemolen binnen De Smaragd. Alle gr..."
207,ECLI:NL:RVS:2022:634,"

202101905/1/A2.
Datum uitspraak: 2 maart 2022
AFDELING
BESTUURSRECHTSPRAAK
Tussenuitspraak met toepassing van artikel 8:51d van de Algemene wet bestuursrecht (hierna: de Awb) op het hoger beroep van:
[appellant], wonend te [woonplaats],
tegen de uitspraak van de rechtbank Den Haag van 15 februari 2021 in zaak nr. 20/4477 in het geding tussen:
[appellant]
en
het bestuur van de raad voor rechtsbijstand (hierna: de raad).
Procesverloop
Bij besluit van 24 december 2019 heeft de raad vastgesteld dat [appellant] met terugwerkende kracht geen recht heeft op vergoeding van de kosten van de hem toegewezen advocaat en bepaald dat [appellant] de eerder door de raad betaalde kosten moet terugbetalen.
Bij besluit van 29 mei 2020 heeft de raad het door [appellant] daartegen gemaakte bezwaar ongegrond verklaard.
Bij uitspraak van 15 februari 2021 heeft de rechtbank het door [appellant] daartegen ingestelde beroep ongegrond verklaard. Deze uitspraak is aangehecht.
Tegen deze uitspraak heeft [appellant] hoger beroep ingesteld.
De raad heeft een schriftelijke uiteenzetting gegeven.
De Afdeling heeft de zaak op een zitting behandeld op 18 januari 2022, waar [appellant], vergezeld door zijn [echtgenote], en de raad, vertegenwoordigd door mr. C.W. Wijnstra en mr. J.J. van Vlerken, zijn verschenen.
Overwegingen
Inleiding
1.       Bij besluit van 7 mei 2019 heeft de raad op last van de rechtbank of een andere instantie aan [appellant] een advocaat, mr. E.M. van den Oudenaller (hierna: de advocaat), toegewezen voor een strafrechtelijke procedure. Bij dit besluit heeft de raad verder ambtshalve een toevoeging aan [appellant] verleend. Daarbij heeft hij het inkomen en het vermogen van [appellant] niet getoetst.
2.       Op 4 november 2019 heeft de advocaat een aanvraag ingediend voor vergoeding van de door haar voor de strafzaak verrichte werkzaamheden. Bij besluit van 4 november 2019 heeft de raad aan de advocaat een vergoeding toegekend van € 1.056,62.
3.       Nadat uit een mededeling van de Justitiële informatiedienst op 28 november 2019 is gebleken dat [appellant] onherroepelijk is veroordeeld, heeft de raad zijn inkomen en vermogen gecontroleerd op grond van artikel 43, derde lid, van de Wet op de rechtsbijstand (hierna: de Wrb). Uit deze controle is gebleken dat het verzamelinkomen in 2017 boven de wettelijke grens lag, waardoor [appellant] met terugwerkende kracht geen recht heeft op de vergoeding van de kosten van de advocaat. De raad heeft daarom bij het bij besluit van 29 mei 2020 gehandhaafde besluit van 24 december 2019 de kosten van de toegewezen advocaat teruggevorderd.
Aangevallen uitspraak
4.       De rechtbank heeft geoordeeld dat omdat aan [appellant] een advocaat is toegewezen en de strafrechtelijke uitspraak tegen hem onherroepelijk is geworden, de raad de vergoeding heeft kunnen terugvorderen omdat na controle is gebleken dat het verzamelinkomen van [appellant] de wettelijke grens van € 26.400,00 in 2017 overschreed. Dat [appellant] stelt dat hij niet om een advocaat heeft gevraagd doet daaraan volgens de rechtbank niet af, omdat de bijstand op de zitting wel is verleend. Daar komt bij dat de toegewezen advocaat aan de raad te kennen heeft gegeven dat zij de brief waarin de toevoeging werd verleend aan [appellant] heeft overhandigd en hem heeft gewezen op een eventuele terugvordering. De raad mocht er daarom van uitgaan dat [appellant] bekend was met de toevoeging en een eventuele terugvordering. Omdat de advocaat een professionele partij is die geen belanghebbende is bij de uitkomst van het bezwaar en beroep, heeft de raad in redelijkheid uit kunnen gaan van haar verklaring. De raad heeft de vergoeding daarom op goede gronden en voldoende gemotiveerd teruggevorderd, aldus de rechtbank.
Hoger beroep
5.       [appellant] is het niet eens met de aangevallen uitspraak en betoogt dat de rechtbank niet aan waarheidsvinding heeft gedaan en klakkeloos heeft overgenomen wat de raad heeft aangevoerd. De raad had volgens [appellant] niet tot terugvordering over mogen gaan. [appellant] voert hiertoe aan dat hij niet om een advocaat heeft gevraagd, dat hij op het politiebureau te kennen heeft gegeven dat hij zich niet wilde laten bijstaan door een advocaat en dat hij niet wist dat hij de kosten van een toegevoegde advocaat mogelijk zou moeten terugbetalen. [appellant] voert verder aan dat hij onterecht is veroordeeld in de strafzaak waarvoor de toevoeging is verleend en dat hij zelf slachtoffer is geworden van een poging tot moord en dat hij wordt gestalkt door de politie.
Toetsingskader
6.       Artikel 43, derde lid, van de Wrb luidt:
""Indien een raadsman is aangewezen krachtens artikel 39, 40 of 41 van het Wetboek van Strafvordering en indien de uitspraak tegen de veroordeelde onherroepelijk is geworden, kan het bestuur het bedrag ter hoogte van de vergoeding, bedoeld in artikel 37, vorderen van de veroordeelde wiens financiële draagkracht de in artikel 34 genoemde bedragen overschrijdt. Omtrent de verplichting tot betaling door de veroordeelde zijn de artikelen 25, derde tot en met vijfde lid, 34a, 34b, 34c en 34d van overeenkomstige toepassing, met dien verstande dat onder «de rechtzoekende» steeds wordt verstaan: de veroordeelde. Bij gebreke van volledige betaling kan het bestuur na een aanmaning als bedoeld in artikel 4:112 van de Algemene wet bestuursrecht het bedrag invorderen bij dwangbevel als bedoeld in artikel 4:114 van de Algemene wet bestuursrecht.""
Artikel 34f van de Wrb luidt:
""1. De rechtzoekende is het bedrag dat in het kader van de verlening van rechtsbijstand door het bestuur is betaald aan de rechtsbijstandverlener verschuldigd aan het bestuur, indien de rechtzoekende op grond van het besluit, bedoeld in artikel 34d, eerste lid, geen recht heeft op de verlening van rechtsbijstand.
2. Het bestuur vordert het bedrag, bedoeld in het eerste lid, van de rechtzoekende, tenzij zwaarwegende omstandigheden zich daartegen verzetten. […].""
Het geschil dat bij de Afdeling voorligt
7.       Niet is in geschil dat de advocaat [appellant] in 2019 heeft bijgestaan in zijn strafzaak. Evenmin is in geschil dat de advocaat ambtshalve is toegewezen aan [appellant] en dat [appellant] onherroepelijk is veroordeeld in de strafzaak waarvoor de toevoeging is verleend.
8.       De raad heeft bij de Belastingdienst inkomensgegevens opgevraagd om vast te kunnen stellen of [appellant] aanspraak heeft op een toevoeging. Het peiljaar voor deze toetsing is twee jaar vóór het moment waarop de raad de last tot toevoeging heeft geregistreerd. In het voorliggende geval is het peiljaar 2017. De inkomensgrens om in aanmerking te komen voor gesubsidieerde rechtsbijstand was in 2017 € 26.400,00. Het inkomen van [appellant] bedroeg toen € 28.009,00. Zijn inkomen was dus te hoog om voor gesubsidieerde rechtsbijstand in aanmerking te komen. Artikel 43, derde lid, van de Wrb geeft de raad als het verzamelinkomen te hoog is de bevoegdheid om de kosten van de rechtsbijstand terug te vorderen. De vraag die aan de Afdeling ter beantwoording voorligt is of de raad in dit geval tot terugvordering mocht overgaan.
9.       Dat [appellant], zoals hij stelt, slachtoffer is geworden van een poging tot moord en dat hij wordt gestalkt door de politie valt buiten de omvang van het geding. De Afdeling zal hierop daarom in haar uitspraak niet ingaan.
Terugvordering advocaatkosten
10.     De raad heeft de advocaat bij brief van 9 mei 2019 te kennen gegeven dat hij aan [appellant] een toevoeging heeft verleend. In de brief verzoekt de raad de advocaat het besluit van 7 mei 2019, waarbij de toevoeging is verleend, aan [appellant] te verstrekken en [appellant] zo snel mogelijk te informeren over de kosten die mogelijk op hem worden verhaald. In het bijgevoegde besluit, gericht aan [appellant], wordt toegelicht dat een ambtshalve toevoeging aan [appellant] is verleend, zonder dat hieraan een inkomenstoets is voorafgegaan. Verder wordt toegelicht wat [appellant] dient te doen als hij geen gebruik wenst te maken van de toevoeging. Tot slot wordt in het besluit toegelicht dat wanneer het inkomen en/of vermogen hoger is dan toegestaan de kosten van de toevoeging op grond van artikel 43, derde lid, van de Wrb worden teruggevorderd.
11.     Op de zitting heeft de raad uitgelegd dat het vaste praktijk is dat een besluit waarbij een toevoeging wordt verleend aan de advocaat wordt toegezonden. De kans is dan volgens de raad het grootst dat het besluit degene aan wie de toevoeging is verleend bereikt. De raad heeft er in dit verband op gewezen dat degene aan wie de toevoeging is verleend in hechtenis kan zitten of geen vaste woon- of verblijfplaats heeft. De Afdeling acht het begrijpelijk dat de raad voor deze werkwijze heeft gekozen. De raad blijft er wel voor verantwoordelijk dat het besluit in overeenstemming met artikel 3:41 van de Awb bekend wordt gemaakt.
12.     [appellant] heeft zich op het standpunt gesteld dat hij het besluit van 7 mei 2019 niet heeft ontvangen en er niet van op de hoogte was dat de vergoeding voor de toevoeging mogelijk zou worden teruggevorderd. Op de zitting heeft [appellant] uitgelegd dat als hij het besluit wel zou hebben ontvangen, hij de advocaat geweigerd zou hebben, omdat hij daarvoor geen kosten wilde maken. Omdat [appellant] heeft betwist het besluit van 7 mei 2019 te hebben ontvangen, lag het op de weg van de raad bewijsstukken over te leggen waaruit blijkt dat [appellant] dit besluit toch heeft gekregen. De Afdeling stelt vast dat de advocaat aan de bezwaarcommissie te kennen heeft gegeven dat zij het besluit aan [appellant] heeft overhandigd en dat zij hem heeft gewezen op een eventuele terugvordering. Zij heeft ook kenbaar gemaakt dit met een bewijsstuk te kunnen aantonen. De Afdeling stelt vast dat de advocaat niet is gevraagd bedoeld bewijsstuk in de procedure in te brengen. Naar het oordeel van de Afdeling is de enkele mededeling van de advocaat aan de bezwaarcommissie onvoldoende om aan te nemen dat [appellant] op de hoogte was van de inhoud van het besluit van 7 mei 2019. De raad heeft, doordat niet is ingegaan op het aanbod van de advocaat bedoeld bewijsstuk in de procedure in te brengen dit stuk niet bij zijn besluitvorming kunnen betrekken. Ook heeft de raad niet in zijn besluitvorming kunnen betrekken de omstandigheid dat een dergelijk bewijsstuk - ondanks dat daarom is gevraagd - toch niet is ingebracht. In zoverre heeft de raad derhalve in strijd gehandeld met artikel 3:2 van de Awb.
Het betoog slaagt.
Hoe nu verder?
13.     De Afdeling ziet, met het oog op een spoedige beëindiging van het geschil, aanleiding de raad op grond van artikel 8:51d van de Awb op te dragen het hiervoor in overweging 12 vastgestelde gebrek in het besluit op bezwaar binnen twaalf weken na verzending van de tussenuitspraak te herstellen. Het college dient het aangevulde of het nieuwe besluit aan [appellant] en de Afdeling toe te zenden.
14.     In de einduitspraak zal worden beslist over de proceskosten en vergoeding van het betaalde griffierecht.
Beslissing
De Afdeling bestuursrechtspraak van de Raad van State:
draagt het bestuur van de raad voor rechtsbijstand op om binnen twaalf weken na verzending van de tussenuitspraak het in overweging 12 vastgestelde gebrek in het besluit op bezwaar te herstellen en het aangevulde of het nieuwe besluit aan [appellant] en de Afdeling toe te zenden.
Aldus vastgesteld door mr. J. Hoekstra, voorzitter, en mr. A.J.C. de Moor-van Vugt en mr. A. Kuijer, leden, in tegenwoordigheid van mr. W. Dijkshoorn, griffier.
De voorzitter is verhinderd de uitspraak te ondertekenen        
De griffier is verhinderd de uitspraak te ondertekenen
Uitgesproken in het openbaar op 2 maart 2022
735-921

",Raad van State,2022-03-02,2022-03-02,202101905/1/A2,Uitspraak,,,Bestuursrecht,Hoger beroep,"
Bij besluit van 24 december 2019 heeft het bestuur van de raad voor rechtsbijstand vastgesteld dat [appellant] met terugwerkende kracht geen recht heeft op vergoeding van de kosten van de hem toegewezen advocaat en bepaald dat [appellant] de eerder door de raad betaalde kosten moet terugbetalen. Bij besluit van 7 mei 2019 heeft de raad op last van de rechtbank of een andere instantie aan [appellant] een advocaat, mr. E.M. van den Oudenaller, toegewezen voor een strafrechtelijke procedure. Bij dit besluit heeft de raad verder ambtshalve een toevoeging aan [appellant] verleend. Daarbij heeft hij het inkomen en het vermogen van [appellant] niet getoetst. Op 4 november 2019 heeft de advocaat een aanvraag ingediend voor vergoeding van de door haar voor de strafzaak verrichte werkzaamheden. Bij besluit van 4 november 2019 heeft de raad aan de advocaat een vergoeding toegekend van € 1.056,62.
","

Rechtspraak.nl

",Bij besluit van 24 december 2019 heeft het bestuur van de raad voor rechtsbijstand vastgesteld dat [appellant] met terugwerkende kracht geen recht heeft op vergoeding van de kosten van de hem toegewezen advocaat en bepaald dat [appellant] de eerder door de raad betaalde kosten moet terugbetalen. Bij besluit van 7 mei 2019 heeft de raad op last van de rechtbank of een andere instantie aan [appel...
208,ECLI:NL:RVS:2022:620,"

202103500/1/R3.
Datum uitspraak: 2 maart 2022
AFDELING
BESTUURSRECHTSPRAAK
Uitspraak op het verzoek van:
Stichting de Grijpvogel, gevestigd te Oldeberkoop, gemeente Ooststellingwerf,
verzoekster,
om herziening (artikel 8:119 van de Algemene wet bestuursrecht (hierna: de Awb)) van de uitspraak van de Afdeling van 9 december 2020,
ECLI:NL:RVS:2020:2919.
Procesverloop
Bij uitspraak van 9 december 2020, ECLI:NL:RVS:2020:2919, heeft de Afdeling het beroep van de stichting niet-ontvankelijk verklaard.
De stichting heeft de Afdeling verzocht die uitspraak te herzien.
De stichting heeft een nader stuk ingediend.
De Afdeling heeft het verzoek op een zitting behandeld op 4 februari 2022, waar de stichting, vertegenwoordigd door [gemachtigde], is verschenen.
Overwegingen
1.       In de uitspraak van 9 december 2020 heeft de Afdeling het beroep van de stichting tegen het besluit van de raad van de gemeente Ooststellingwerf van 26 februari 2019 tot vaststelling van het bestemmingsplan ""Wolvegasterweg 10 Oldeberkoop"" niet-ontvankelijk verklaard, omdat de stichting volgens de Afdeling niet als belanghebbende in de zin van artikel 1:2 van de Awb kan worden aangemerkt.
2.       De stichting betoogt dat de Afdeling in de uitspraak van 9 december 2020 ten onrechte heeft overwogen dat zij niet kan worden aangemerkt als belanghebbende bij het besluit van 26 februari 2019 en daardoor ten onrechte het beroep niet-ontvankelijk heeft verklaard.
3.       Artikel 8:119 van de Awb luidt:
""1 De bestuursrechter kan op verzoek van een partij een onherroepelijk geworden uitspraak herzien op grond van feiten of omstandigheden die:
a. hebben plaatsgevonden vóór de uitspraak,
b. bij de indiener van het verzoekschrift vóór de uitspraak niet bekend waren en redelijkerwijs niet bekend konden zijn, en
c. waren zij bij de bestuursrechter eerder bekend geweest, tot een andere uitspraak zouden hebben kunnen leiden.
(…).""
4.       Het bijzondere rechtsmiddel herziening dient er niet toe om het geschil waarover bij uitspraak is beslist, naar aanleiding van die uitspraak opnieuw aan de rechter voor te leggen. Ook is dit bijzondere rechtsmiddel niet bedoeld om een partij de gelegenheid te bieden om argumenten die eerder naar voren zijn gebracht of naar voren hadden kunnen worden gebracht, opnieuw of alsnog naar voren te brengen en aldus het debat te heropenen als de aangevoerde feiten en omstandigheden niet tot het gewenste resultaat hebben geleid. Alleen feiten en omstandigheden als bedoeld in artikel 8:119, eerste lid, aanhef en onder a en b, van de Awb, die hebben plaatsgevonden vóór de uitspraak van 9 december 2020 en bij de stichting vóór die uitspraak niet bekend waren noch redelijkerwijs bekend konden zijn, kunnen onder het in artikel 8:119, eerste lid, aanhef en onder c, vermelde vereiste grond voor herziening vormen. Wat de stichting aanvoert zijn geen nieuwe feiten of omstandigheden als bedoeld in artikel 8:119, eerste lid, van de Awb. Het verzoek om herziening voldoet niet aan de vereisten van artikel 8:119, eerste lid, van de Awb.
5.       Gelet op het vorenstaande moet het verzoek worden afgewezen.
6.       De raad hoeft geen proceskosten te vergoeden.
Beslissing
De Afdeling bestuursrechtspraak van de Raad van State:
wijst het verzoek af.
Aldus vastgesteld door mr. B.P.M. van Ravels, lid van de enkelvoudige kamer, in tegenwoordigheid van mr. R. van Heusden, griffier.
Het lid van de enkelvoudige kamer is verhinderd de uitspraak te ondertekenen         
De griffier is verhinderd de uitspraak te ondertekenen
Uitgesproken in het openbaar op 2 maart 2022
288-952

",Raad van State,2022-03-02,2022-03-02,202103500/1/R3,Uitspraak,,,Bestuursrecht,Herziening,"
Bij uitspraak van 9 december 2020, ECLI:NL:RVS:2020:2919, heeft de Afdeling bestuursrechtspraak het beroep van de stichting niet-ontvankelijk verklaard. De stichting heeft de Afdeling verzocht die uitspraak te herzien. In de uitspraak van 9 december 2020 heeft de Afdeling het beroep van de stichting tegen het besluit van de raad van de gemeente Ooststellingwerf van 26 februari 2019 tot vaststelling van het bestemmingsplan ""Wolvegasterweg 10 Oldeberkoop"" niet-ontvankelijk verklaard, omdat de stichting volgens de Afdeling niet als belanghebbende in de zin van artikel 1:2 van de Awb kan worden aangemerkt. De stichting betoogt dat de Afdeling in de uitspraak van 9 december 2020 ten onrechte heeft overwogen dat zij niet kan worden aangemerkt als belanghebbende bij het besluit van 26 februari 2019 en daardoor ten onrechte het beroep niet-ontvankelijk heeft verklaard.
","

Rechtspraak.nl

","Bij uitspraak van 9 december 2020, ECLI:NL:RVS:2020:2919, heeft de Afdeling bestuursrechtspraak het beroep van de stichting niet-ontvankelijk verklaard. De stichting heeft de Afdeling verzocht die uitspraak te herzien. In de uitspraak van 9 december 2020 heeft de Afdeling het beroep van de stichting tegen het besluit van de raad van de gemeente Ooststellingwerf van 26 februari 2019 tot vaststel..."
209,ECLI:NL:RVS:2022:630,"

202006425/1/A2.
Datum uitspraak: 2 maart 2022
AFDELING
BESTUURSRECHTSPRAAK
Uitspraak op het hoger beroep van:
Stichting Openbaar Onderwijs Rijn- en Heuvelland, gevestigd te Zeist,
appellante,
tegen de uitspraak van de rechtbank Midden­-Nederland van 16 oktober 2020 in zaak nr. 18/1848 in het geding tussen:
de stichting
en
de minister voor Basis- en Voortgezet Onderwijs en Media (nu: de minister voor Primair en Voortgezet onderwijs).
Procesverloop
Bij besluit van 10 oktober 2017 heeft de minister de bekostiging die de stichting heeft ontvangen voor basisschool Op Dreef in verband met de samenvoeging per 1 augustus 2014 van deze school met de Montessorischool Den Dolder, herzien en een bedrag van € 448.405,50 teruggevorderd.
Bij besluit van 29 maart 2018 heeft de minister het door de stichting daartegen gemaakte bezwaar ongegrond verklaard en het terug te vorderen bedrag verhoogd naar € 451.758,05.
Bij uitspraak van 16 oktober 2020 heeft de rechtbank het door de stichting daartegen ingestelde beroep ongegrond verklaard. Deze uitspraak is aangehecht.
Tegen deze uitspraak heeft de stichting hoger beroep ingesteld.
De minister heeft een schriftelijke uiteenzetting gegeven.
De stichting heeft een nader stuk ingediend.
De Afdeling heeft de zaak ter zitting gevoegd behandeld met zaak nr. 202006423/1/A2 op 25 november 2021, waar de stichting, vertegenwoordigd door mr. J.A. Keijser, advocaat te Den Haag, en [bestuurder] van de stichting, is verschenen. Ook is de minister, vertegenwoordigd door mr. M.Y. van Hattum en mr. M.C. Kempen, verschenen. Na de zitting zijn de zaken gesplitst.
Overwegingen
Inleiding
1.       Op 13 mei 2014 heeft de stichting op het zogeheten BRIN-mutatieformulier aangegeven dat de Montessorischool Den Dolder zal worden opgeheven met ingang van 1 augustus 2014 onder gelijktijdige samenvoeging met basisschool Op Dreef. De minister heeft de stichting in verband met de samenvoeging bijzondere bekostiging voor de schooljaren 2014-2015, 2015-2016, 2016-2017 en 2017-2018 verstrekt. Volgens de minister is de aanspraak van de stichting op deze bekostiging vervallen, omdat op 1 augustus 2014 geen leerlingen van de op te heffen school naar de fusieschool zijn overgegaan. Hieraan heeft de minister een rapport van een onderzoek van de Inspectie van het Onderwijs (hierna: de inspectie) van oktober 2016 ten grondslag gelegd. Omdat volgens de minister wel sprake is geweest van een uitgebreide voorbereiding van de misgelopen samenvoeging, heeft hij overeenkomstig de door hem gehanteerde beleidslijn bij de terugvordering van onverschuldigd betaalde subsidie besloten de terugvordering te beperken tot de schooljaren 2015-2016 tot en met 2017-2018. Daarom heeft hij de bekostiging voor die jaren op nihil gesteld en de € 448.405,50 aan reeds uitgekeerde bekostiging teruggevorderd. Daarna heeft hij dat bedrag wegens prijsbijstellingen verhoogd naar 451.758,05. De stichting kan zich niet vinden in de lagere vaststelling van de bekostiging.
Oordeel van de rechtbank
2.       De rechtbank heeft onder verwijzing naar onder meer de uitspraken van de Afdeling van 4 december 2019, ECLI:NL:RVS:2019:4070, ECLI:NL:RVS:2019:4071 en ECLI:NL:RVS:2019:4073 overwogen dat geen sprake is van samenvoeging, omdat op 1 augustus 2014 geen enkele leerling van de Montessorischool Den Dolder naar basisschool Op Dreef is overgegaan. De rechtbank is de stichting niet gevolgd in haar betoog dat de grondslag voor herziening en terugvordering van de bekostiging ontbreekt. Volgens de rechtbank was de minister op grond van artikel 4:49, eerste lid, aanhef en onder a en b, van de Algemene wet bestuursrecht (hierna: Awb) bevoegd om de bekostiging lager vast te stellen en kon hij in redelijkheid overgaan tot terugvordering van de bijzondere bekostiging voor de schooljaren 2015-2016 tot en met 2017-2018.
Wettelijk kader
3.       Artikel 4:49 Awb luidt:
""1. Het bestuursorgaan kan de subsidievaststelling intrekken of ten nadele van de ontvanger wijzigen:
a. op grond van feiten of omstandigheden waarvan het bij de subsidievaststelling redelijkerwijs niet op de hoogte kon zijn en op grond waarvan de subsidie lager dan overeenkomstig de subsidievaststelling zou zijn vastgesteld;
b. indien de subsidievaststelling onjuist was en de subsidie-ontvanger dit wist of behoorde te weten, of
[…]""
Artikel 4:57 luidt:
""1. Het bestuursorgaan kan onverschuldigd betaalde subsidiebedragen terugvorderen.
[…]""
Hoger beroep en beoordeling ervan
4.       De stichting voert aan dat zij bekend is met de rechtspraak van de Afdeling over de samenvoeging van scholen. Volgens haar kan de minister echter geen beroep doen op de in artikel 4:49 van de Awb neergelegde gronden en heeft hij niet tot terugvordering mogen besluiten. De stichting heeft in beroep onder verwijzing naar een brief van DUO van 28 april 2020 aangetoond dat de minister tot en met 2013 bijzondere bekostiging heeft verstrekt in situaties dat er geen leerlingen mee over waren gegaan zonder nadien tot herziening en terugvordering over te gaan. Zij mocht er gezien deze bekostigingspraktijk en de ongewijzigde regelgeving op vertrouwen dat haar de bijzondere bekostiging terecht was toegekend. De stichting verwijst naar de uitspraken van de Afdeling van 6 oktober 2021, ECLI:NL:RVS:2021:2242 en ECLI:NL:RVS:2021:2245. De minister was bekend met zijn eigen bekostigingspraktijk. Daarnaast waren de leerlingenaantallen van de op te heffen school bij de minister bekend. Ook had hij voorafgaand aan de toekenning van de bijzondere bekostiging nader onderzoek kunnen doen. De minister had dus bekend kunnen en behoren te zijn met de situatie van de scholenfusie. Aan artikel 4:49, eerste lid, aanhef en onder a, van de Awb is niet voldaan.
Vervolgens voert de stichting aan dat de minister, de inspectie en meerdere rechtbanken niet hebben onderkend dat een fusie zonder leerlingeninstroom bij de fusieschool niet als samenvoeging kwalificeert. De minister heeft immers tot en met 2013 bijzondere bekostiging verstrekt ongeacht leerlingenaantallen en -stromen. De inspectie heeft ook niet geoordeeld dat geen sprake was van samenvoeging. Van de stichting kan dan niet worden verwacht dat zij wel wist dat zij geen recht had op de bijzondere bekostiging. Daarbij komt dat die bekostiging verband hield met de personele kosten die ook zonder leerlingeninstroom na fusiedatum nog doorliepen. De Afdeling heeft in haar uitspraak van 12 mei 2021, ECLI:NL:RVS:2021:1023, geoordeeld dat dit voor de definitie van samenvoeging niet relevant was. Volgens de stichting is dat aspect echter wel van belang voor wat zij had moeten begrijpen en is de lat in het kader van de b-grond te hoog gelegd.
4.1.    Niet in geschil is dat op 1 augustus 2014 geen enkele leerling van de Montessorischool Den Dolder naar basisschool Op Dreef is overgegaan en dat daarom geen sprake is van een samenvoeging van scholen die op grond van de Wet op het primair onderwijs (hierna: Wpo) voor bekostiging in aanmerking kon komen. In geschil is of de stichting dit had behoren te weten.
4.2.    De Afdeling is met de rechtbank van oordeel dat de stichting had behoren te weten dat een samenvoeging van scholen in de zin van de Wpo inhoudt dat in elk geval de activiteit waarvoor de bekostiging wordt verstrekt, het verzorgen van onderwijs, van de op te heffen school overgaat naar de overblijvende school.
Dat de minister van 2010 tot en met 2013 aan een aantal scholen bijzondere bekostiging voor samenvoeging heeft toegekend en die niet heeft herzien en teruggevorderd, terwijl geen leerlingen zijn overgegaan naar de fusieschool, leidt er niet toe dat de stichting erop mocht vertrouwen dat de minister in haar geval, waarin het om schooljaren vanaf 2014-2015 gaat, de bijzondere bekostiging niet zou herzien en terugvorderen. Op grond van de wet had het immers voor haar duidelijk moeten zijn dat van samenvoeging van scholen geen sprake is als op de fusiedatum geen enkele leerling overgaat. Daarnaast heeft de minister toegelicht dat alleen onderzoek is gedaan naar fusies vanaf het schooljaar 2014-2015 vanwege beperkte onderzoekscapaciteit en omdat terugvordering van bekostiging van de jaren daarvoor vanwege het tijdsverloop niet redelijk zou kunnen zijn. De Afdeling acht dit met de rechtbank niet onzorgvuldig. De zaken waarin de Afdeling op 6 oktober 2021 uitspraken heeft gedaan en waarnaar de stichting in dit verband heeft verwezen, zijn niet vergelijkbaar. In die zaken was een aantal leerlingen van de op te heffen school wel overgegaan naar de beoogde fusieschool. De vraag moest worden beantwoord of aan de betrokken stichtingen kon worden tegengeworpen dat alleen aanspraak bestaat op bekostiging wegens samenvoeging als ten minste 50 procent van de leerlingen is overgegaan. Dat is in deze zaak niet aan de orde.
Verder heeft de rechtbank onbestreden overwogen dat weliswaar onduidelijkheid bestond bij de rechtbank over het begrip ‘samenvoeging’, maar niet bij de minister en dat zijn uitleg strookt met de uitleg die de Afdeling geeft over dat begrip. Anders dan de stichting heeft aangevoerd, is het niet aan de inspectie om te beoordelen of sprake is van samenvoeging. Daarnaast laten de stelling dat de bijzondere bekostiging verband hield met de personele kosten van de stichting en haar betoog dat de lat bij de b-grond te hoog is gelegd, onverlet dat het de stichting op grond van de wet duidelijk had moeten zijn dat van samenvoeging van scholen geen sprake is als op de fusiedatum geen enkele leerling overgaat.
Op de zitting heeft de stichting verklaard dat in de fusie-effectrapportage, die opgesteld is vóór de fusiedatum, is vermeld dat er geen leerlingen overgaan op de fusiedatum. De stichting wist dus dat er op de fusiedatum geen leerlingen zouden overgaan van de Montessorischool Den Dolder naar basisschool Op Dreef. Daarom behoorde zij te weten dat de subsidievaststelling onjuist was. Anders dan de stichting heeft aangevoerd, is dan ook voldaan aan het in artikel 4:49, eerste lid, aanhef en onder b, van de Awb bepaalde. De minister was alleen al daarom bevoegd om de bekostiging lager vast te stellen. Wat de stichting heeft aangevoerd over artikel 4:49, eerste lid, aanhef en onder a, van de Awb, behoeft geen bespreking meer.
4.3.    Verder heeft de rechtbank onbestreden overwogen dat de minister voldoende rekening heeft gehouden met de belangen van de stichting door de terugvordering te beperken tot de schooljaren 2015-2016 tot en met 2017-2018 en dat geen grond bestaat voor het oordeel dat de minister ten onrechte meer gewicht heeft toegekend aan het uitgangspunt dat uitgekeerde bekostiging waarop geen recht bestond, wordt teruggevorderd.
4.4.    Gelet op het voorgaande heeft de rechtbank terecht overwogen dat de minister in dit geval gebruik heeft mogen maken van zijn bevoegdheid tot wijziging van de bijzondere bekostiging en terugvordering daarvan voor de schooljaren 2015-2016 tot en met 2017-2018.
Het betoog faalt.
Conclusie
5.       Het hoger beroep is ongegrond. De aangevallen uitspraak dient te worden bevestigd.
6.       De minister hoeft geen proceskosten te vergoeden.
Beslissing
De Afdeling bestuursrechtspraak van de Raad van State:
bevestigt de aangevallen uitspraak.
Aldus vastgesteld door mr. C.J. Borman, lid van de enkelvoudige kamer, in tegenwoordigheid van mr. A.S. Sanchit-Premchand, griffier.
w.g. Borman
lid van de enkelvoudige kamer
De griffier is verhinderd de uitspraak te ondertekenen
Uitgesproken in het openbaar op 2 maart 2022
691

",Raad van State,2022-03-02,2022-03-02,202006425/1/A2,Uitspraak,,,Bestuursrecht,Hoger beroep,"
Bij besluit van 10 oktober 2017 heeft de minister voor Basis- en Voortgezet Onderwijs en Media de bekostiging die de stichting heeft ontvangen voor basisschool Op Dreef in verband met de samenvoeging per 1 augustus 2014 van deze school met de Montessorischool Den Dolder, herzien en een bedrag van € 448.405,50 teruggevorderd. Op 13 mei 2014 heeft de stichting op het zogeheten BRIN-mutatieformulier aangegeven dat de Montessorischool Den Dolder zal worden opgeheven met ingang van 1 augustus 2014 onder gelijktijdige samenvoeging met basisschool Op Dreef. De minister heeft de stichting in verband met de samenvoeging bijzondere bekostiging voor de schooljaren 2014-2015, 2015-2016, 2016-2017 en 2017-2018 verstrekt. Volgens de minister is de aanspraak van de stichting op deze bekostiging vervallen, omdat op 1 augustus 2014 geen leerlingen van de op te heffen school naar de fusieschool zijn overgegaan.
","

Rechtspraak.nl

","Bij besluit van 10 oktober 2017 heeft de minister voor Basis- en Voortgezet Onderwijs en Media de bekostiging die de stichting heeft ontvangen voor basisschool Op Dreef in verband met de samenvoeging per 1 augustus 2014 van deze school met de Montessorischool Den Dolder, herzien en een bedrag van € 448.405,50 teruggevorderd. Op 13 mei 2014 heeft de stichting op het zogeheten BRIN-mutatieformuli..."
210,ECLI:NL:RVS:2022:618,"

202006110/1/R4.
Datum uitspraak: 2 maart 2022
AFDELING
BESTUURSRECHTSPRAAK
Uitspraak in het geding tussen:
[appellant A] en [appellant B] (hierna: [appellant]), wonend te Angerlo, gemeente Zevenaar,
en
de raad van de gemeente Zevenaar,
verweerder.
Procesverloop
Bij besluit van 16 september 2020 heeft de raad het bestemmingsplan ""VAB Bevermeerseweg, Angerlo"" vastgesteld.
Tegen dit besluit heeft [appellant] beroep ingesteld.
De raad heeft een verweerschrift ingediend.
De raad heeft een nader stuk ingediend.
De Afdeling heeft de zaak ter zitting behandeld op 8 september 2021, waar [appellant A] en [appellant B], bijgestaan door mr. R. van Rooij, en de raad, vertegenwoordigd door mr. G.J.J. Schut en J. van der Wijk, zijn verschenen.
Ter zitting heeft de raad verklaard dat hij nog nadere schriftelijke inlichtingen over het aspect bodemverontreiniging zal verstrekken. De raad heeft vervolgens deze inlichtingen verstrekt. [appellant] heeft daarop in een nader stuk gereageerd. Geen van de partijen heeft verklaard gebruik te willen maken van het recht opnieuw op een zitting te worden gehoord.
De Afdeling heeft vervolgens het onderzoek gesloten.
Overwegingen
Inleiding
1.       Het plan maakt onder meer de realisatie van een nieuwe woning mogelijk op een perceel aan de [locatie 1] te Angerlo, gemeente Zevenaar, ter compensatie van de sloop van agrarische bedrijfsbebouwing (op het perceel [locatie 2]). Ten oosten van het plangebied ligt de watergang de Didamse Wetering.
[appellant] woont naast het perceel [locatie 1], waar de nieuwe compensatiewoning is voorzien. Hij kan zich niet met het plan verenigen en vindt met name dat deze woning elders - dichterbij de slooplocatie - moet worden gebouwd.
De initiatiefnemer van de nieuwe woning is [belanghebbende].
De planregeling
2.       In het plan is aan de gronden ter plaatse van de [locatie 1] de bestemming ""Wonen 1"" toegekend en tevens de functieaanduiding ""specifieke vorm van wonen - 1- voorwaardelijke verplichting 2"".
Op grond van artikel 5.1, onder a, van de planregels zijn de gronden met deze bestemming bestemd voor wonen in een woning. Op grond van artikel 5.2.2, onder a, van de planregels mag er maximaal 1 woning per bestemmingsvlak worden gebouwd. In artikel 5.3.3 is een voorwaardelijke verplichting opgenomen, waarmee de sloop van de voormalige bedrijfsbebouwing is geborgd.
Wijze van toetsen
3.       Bij de vaststelling van een bestemmingsplan moet de raad bestemmingen aanwijzen en regels geven die de raad uit een oogpunt van een goede ruimtelijke ordening nodig acht. De raad heeft daarbij beleidsruimte en moet de betrokken belangen afwegen. De Afdeling beoordeelt aan de hand van de beroepsgronden of het besluit tot vaststelling van het bestemmingsplan in overeenstemming is met het recht. De Afdeling stelt niet zelf vast of het plan in overeenstemming is met een goede ruimtelijke ordening, maar beoordeelt aan de hand van die gronden of de raad zich in redelijkheid op het standpunt heeft kunnen stellen dat het plan strekt ten behoeve van een goede ruimtelijke ordening.
Beroepsgronden
Procedure
4.       [appellant] stelt dat de zienswijze slechts summier is beantwoord. [appellant] stelt dat er verder geen communicatie is geweest vanuit de raad. Niet is gebleken dat de in de zienswijzennota genoemde bijlagen zijn betrokken bij de besluitvorming, aldus [appellant]. Hierbij wijst [appellant] op een aanvullend advies van de Omgevingsdienst Regio Arnhem (ODRA) en een Selectiebesluit Archeologie.
4.1.    De Afdeling merkt op dat het besluit tot vaststelling van het bestemmingsplan is voorbereid met toepassing van de uniforme openbare voorbereidingsprocedure van afdeling 3.4 van de Algemene wet bestuursrecht (hierna: de Awb). In overeenstemming met deze procedure is [appellant] in dat kader in de gelegenheid gesteld om een zienswijze over het ontwerpplan naar voren te brengen, wat [appellant] ook heeft gedaan. Niet in geschil is dat aan de wettelijke eisen voor vaststelling van het bestemmingsplan is voldaan. Afdeling 3.4 van de Awb verplicht de raad niet om degenen die zienswijzen tegen het ontwerp van het besluit naar voren hebben gebracht, voorafgaand aan het nemen van het definitieve besluit tevens te horen. Overigens heeft de raad erop gewezen dat er (onverplicht) wel gesprekken zijn geweest met [appellant]. Dit staat echter los van de formele procedure tot vaststelling van het bestemmingsplan. Eventuele tekortkomingen in dat verband hebben daarom geen gevolgen voor de rechtmatigheid van het bestemmingsplan.
Verder stelt de Afdeling vast dat de raad de zienswijze van [appellant] samengevat heeft weergegeven in de zienswijzennota (van juli 2020). Artikel 3:46 van de Awb verzet zich er niet tegen dat de raad de zienswijzen samengevat weergeeft. Voor een voldoende motivering is het niet nodig dat op elk argument afzonderlijk wordt ingegaan. Niet is gebleken dat bepaalde bezwaren of argumenten niet in de overwegingen zijn betrokken.
Voorts merkt de Afdeling op dat het genoemde aanvullend advies van de ODRA en een Selectiebesluit Archeologie behoren tot de bijlagen van de plantoelichting van het vastgestelde plan. De Afdeling ziet in het aangevoerde geen aanknopingspunten om aan te nemen dat de raad die documenten niet bij de besluitvorming heeft betrokken.
De betogen slagen niet.
Beleid voor Vrijkomende Agrarische Bebouwing
5.       [appellant] stelt dat, gezien de sloop van de bedrijfsopstallen, weliswaar een nieuwe woning mag worden opgericht op grond van het beleid, getiteld ""Vrijkomende Agrarische Bebouwing, wonen en werken in het buitengebied van Zevenaar, beleidskader deel 1: functieverandering naar wonen"" (hierna: het VAB-beleid), maar dat voor de locatie van de nieuwe woning ten onrechte is gekozen voor een perceel naast de woning van [appellant].
Het gekozen perceel voor de compensatiewoning ligt namelijk op geruime afstand van het perceel [locatie 2], waar de bedrijfsbebouwing wordt gesloopt. [appellant] heeft erop gewezen dat het de bedoeling is van het VAB-beleid om de woningen op te richten op het perceel waar de bedrijfsopstallen gesloopt worden. De oppervlakte van het perceel [locatie 2] biedt voldoende ruimte om daar een woning op te realiseren, aldus [appellant]. [appellant] voert verder aan dat, indien het sloopperceel zelf niet bruikbaar was, het op grond van het VAB-beleid in de rede lag om de nieuwe woning te realiseren op gronden die aansluiten op het perceel waar de bedrijfsbebouwing wordt gesloopt.
5.1.    In het VAB-beleid staat onder meer dat functieverandering naar wonen kan door hergebruik van bestaande gebouwen of door sloop en vervangende nieuwbouw. Onder het kopje ""2.2 Algemene voorwaarden"" staat onder meer vermeld dat functieverandering naar wonen is toegestaan wanneer:
- alle bedrijfsactiviteiten zijn/worden beëindigd;
- geen onevenredige hinder en/of beperkingen voor de omgeving ontstaan;
- de woonfunctie planologisch inpasbaar is.
Er staat ook dat de gemeente in het concrete geval een afweging zal maken of functieverandering op een specifieke plek tot de mogelijkheden behoort en onder welke voorwaarden (ruimtelijke inpasbaarheid). Onder het kopje ""2.4 Sloop en vervangende nieuwbouw"" staat onder meer dat vervangende nieuwbouw mogelijk is wanneer alle voormalige bedrijfsbebouwing op het agrarisch perceel wordt gesloopt, met uitzondering van monumentale bebouwing. De feitelijke situatie op het agrarisch perceel is daarbij uitgangspunt, ongeacht of daarbij (al) sprake is van meerdere eigenaren. Vervangende nieuwbouw is mogelijk tot maximaal 50% van het gesloopte oppervlak, zo vermeldt het VAB-beleid.
5.2.    De Afdeling stelt vast dat, zoals de raad terecht heeft gesteld, het VAB-beleid niet uitsluit dat een nieuwe woning wordt opgericht op een ander perceel dan het voormalige agrarische bedrijfsperceel, waar bebouwing wordt gesloopt. Het VAB-beleid schrijft ook niet voor dat, in geval het bedrijfsperceel niet bruikbaar is, eerst moet worden bezien of een nieuwe woning kan worden opgericht aansluitend op dat bedrijfsperceel. Het VAB-beleid staat er op zichzelf dus niet aan in de weg dat op een locatie, die verder af ligt van het bedrijfsperceel, een nieuwe woning wordt opgericht ter compensatie van de sloop van bebouwing op een voormalig bedrijfsperceel. Het voorliggende plan is in zoverre dus niet in strijd met het VAB-beleid.
Het betoog slaagt niet.
Goede ruimtelijke ordening
6.       Verder voert [appellant] aan dat er op de gekozen locatie voor de compensatiewoning een ruimtelijke verdichting ontstaat, die niet past bij het ruimtelijke karakter van de omgeving.
6.1.    De raad vindt dat de sloop van de bedrijfsbebouwing op het perceel [locatie 2], zonder dat ter plaatse de compensatie van de bouw van een woning plaatsvindt, de openheid van het buitengebied versterkt. Dit acht de raad vanuit een oogpunt van goede ruimtelijke ordening wenselijk. De raad acht verder de in het voorliggende plan gekozen locatie, het perceel [locatie 1], vanuit een oogpunt van een goede ruimtelijke ordening passend voor de bouw van een woning. Hierbij heeft de raad betrokken dat, ten noorden van dat perceel al een lint met drie woningen aanwezig is, waardoor dit plan de toevoeging aan het lint van één woning inhoudt. Deze voor de compensatiewoning gekozen locatie acht de raad daarom vanuit stedenbouwkundig oogpunt geschikt. De raad vindt dat, met het toestaan van de woningbouw op het perceel [locatie 1], in combinatie met de sloop van agrarische bedrijfsbebouwing op het perceel [locatie 2], sprake is van een ruimtelijke kwaliteitsverbetering.
6.2.    De Afdeling is, gezien deze toelichting van de raad, van oordeel dat de raad in redelijkheid het toestaan van een woning op het perceel [locatie 1] vanuit een oogpunt van een goede ruimtelijke ordening passend heeft kunnen vinden.
Het betoog slaagt niet.
Wet natuurbescherming- soortenbescherming
7.       [appellant] voert aan dat de raad zich niet mocht baseren op het rapport van februari 2019 van Ecochore Natuurtechniek ""Quick scan natuuronderzoek"", waarin onderzoek is gedaan naar de aanwezigheid van diersoorten. [appellant] wijst erop dat de onderzoekers slechts heel kort ter plaatse zijn geweest en om die reden niet konden vaststellen welke dieren er huizen of migreren. Verder wijst [appellant] op de ervaringen van de direct aanwonenden die ter hoogte van [locatie 1] onder meer steenuilen en torenvalken hebben waargenomen.
7.1.    De vragen of voor de uitvoering van het bestemmingsplan een vrijstelling dan wel een ontheffing op grond van het soortenbeschermingsregime in de Wet natuurbescherming (hierna: Wnb) nodig is en zo ja, of deze ontheffing kan worden verleend, komen in beginsel pas aan de orde in een procedure op grond van de Wnb. Dat doet er niet aan af dat de raad het plan niet heeft kunnen vaststellen indien en voor zover hij op voorhand in redelijkheid heeft moeten inzien dat het soortenbeschermingsregime in de Wnb aan de uitvoerbaarheid van het plan in de weg staat.             
7.2.    De Afdeling stelt vast dat voor het onderzoek, dat tot genoemd rapport van februari 2019 heeft geleid, de onderzoeksmethode is gehanteerd van een veldbezoek door de onderzoeker, gecombineerd met het raadplegen van literatuur over onder meer de verspreiding van soorten. De Afdeling ziet in het aangevoerde geen grond om aan te nemen dat de raad zich niet op de ""quick scan"" mocht baseren vanwege de gehanteerde onderzoeksmethode. Hierbij betrekt de Afdeling dat de gehanteerde onderzoeksmethode gangbaar is. Ter illustratie wijst de Afdeling daarbij op haar uitspraak van 25 juli 2012, ECLI:NL:RVS:2012:BX2560 (overweging 2.3.2).
Verder merkt de Afdeling op dat [appellant] geen gegevens heeft overgelegd die een begin van bewijs leveren dat zich ter plaatse te beschermen diersoorten bevinden. De enkele stelling dat ter plaatse geregeld beschermde diersoorten worden waargenomen, vindt de Afdeling in dit verband onvoldoende.
Gelet op het voorgaande, heeft de raad zich in redelijkheid op basis van de quick scan op het standpunt kunnen stellen dat de Wnb op voorhand niet aan de uitvoerbaarheid van het plan in de weg staat.
Het betoog slaagt niet.
Bodemverontreiniging
8.       [appellant] voert aan dat zich op ongeveer 30 meter van de locatie van de compensatiewoning aan de [locatie 1] een voormalige stortlocatie bevindt. Tijdens de zitting heeft [appellant] toegelicht dat het oorspronkelijk een stortplaats was voor zieke dieren en dat er later vuilnis is gedumpt. Tijdens de zitting heeft [appellant] toegelicht dat hij vreest dat, wanneer de compensatiewoning wordt gebouwd, het grondwater in beweging komt en vervuild grondwater van de stortlocatie zich verplaatst in de richting van zijn woning. Volgens [appellant] had de raad in ieder geval een bodemonderzoek moeten doen ter plaatse van de voormalige stortplaats.
Ter nadere onderbouwing van het betoog heeft [appellant] gewezen op een rapport ""Vuilstort Bevermeerseweg"" van 17 december 2021 van Cubic Square.
8.1.    De Afdeling begrijpt dit betoog zo dat [appellant] vindt dat het bestemmingsplan niet uitvoerbaar is vanwege eventuele bodemverontreiniging.
8.2.    Bij een beroep tegen een bestemmingsplan kan een betoog over de uitvoerbaarheid van dat plan alleen leiden tot vernietiging van het bestreden besluit als de raad in redelijkheid had moeten inzien dat het bestemmingsplan op voorhand niet uitvoerbaar is.
8.3.    De aanwezigheid van verontreinigingen in de bodem, de noodzaak van sanering van verontreinigde plaatsen en de wijze waarop deze saneringen moeten worden uitgevoerd, zijn geregeld in afzonderlijke wetgeving met eigen procedures, die nu niet ter beoordeling staan. Dat doet er niet aan af dat de raad het plan niet heeft kunnen vaststellen als de raad op voorhand in redelijkheid had moeten inzien dat de aanwezige bodemverontreiniging aan de uitvoerbaarheid van het plan in de weg staat.
8.4.    Vast staat dat een stortplaats gelegen is op ongeveer 30 meter afstand van het plangebied. Uit de stukken valt af te leiden dat deze stortplaats in de periode 1960-1970 in gebruik is geweest, voor onder meer het storten van bedrijfsafval.
8.5.    De raad heeft zich (onder verwijzing naar het rapport ""Verkennend bodemonderzoek"" van Terra Agribusiness van 3 januari 2019) op het standpunt gesteld dat de planlocatie vanuit milieu-hygiënisch oogpunt geschikt is voor het beoogde gebruik voor bewoning. Daarbij heeft de raad betrokken dat (volgens dit rapport) in het grondwater een lichte verhoging Barium is aangetroffen, maar dat die lager ligt dan de zogenoemde interventiewaarde. Daarnaast heeft de raad gewezen op een advies van de Omgevingsdienst Regio Arnhem, waaruit naar voren komt dat er geen aanvullend onderzoek nodig is. Verder heeft de raad verwezen naar het rapport ""Geohydrologisch onderzoek. Bevermeerseweg te Angerlo"" van Adviesbureau Geofoxx van 22 november 2021. In dat rapport is geconcludeerd dat de toekomstige bebouwing niet in de grondwaterstromingsrichting vanuit de stortlocatie is gesitueerd. Uit het rapport komt naar voren dat de grondwaterstromingsrichting oostelijk is (richting de watergang Didamse Wetering). In dit rapport wordt verder gesteld dat de bouw van het woonhuis geen effect zal hebben op de grondwaterstroming ter plaatse van de stortlocatie en dat er daarmee geen negatieve effecten (in de zin van verspreiding of onttrekking) worden verwacht op eventuele grondwaterverontreinigingen ter plaatse van de stortlocatie.
De Afdeling stelt vast dat [appellant] (in reactie op het rapport van 22 november 2021) met verwijzing naar het rapport van Cubic Square van 17 december 2021 heeft gesteld dat er naast een oostelijke stroming ook een noordwestwaartse stroming (richting het plangebied en zijn woning) aan de orde is. Daarbij heeft [appellant], met verwijzing naar dit rapport, erop gewezen dat in ieder geval Barium zich heeft verspreid tot de noordwestelijke percelen.
De Afdeling is van oordeel dat, zelfs al zou [appellant] gelijk hebben wat betreft de bestaande richting van de grondwaterstroming, dat onverlet laat dat uitgaande van bestaande grondwaterstroming ter plaatse van de in het plan voorziene woning slechts een lichte verhoging van Barium is aangetroffen, die, zoals de raad (met verwijzing naar het rapport van 3 januari 2019) heeft gesteld, de interventiewaarde niet overschrijdt. De Afdeling ziet geen aanknopingspunten dat die conclusie onjuist is. De Afdeling ziet ook verder in hetgeen is aangevoerd geen reden om al op voorhand aan te nemen dat de bouw van één woning de grondwatersituatie zo zal veranderen dat het plan vanuit het oogpunt van bodemverontreiniging niet meer uitvoerbaar zou zijn.
Het betoog slaagt niet.
Verwijzing naar de zienswijze
9.       [appellant] heeft zich in het beroepschrift voor het overige beperkt tot het verwijzen naar de inhoud van de zienswijze. In de overwegingen van het bestreden besluit is ingegaan op deze zienswijze. [appellant] heeft in het beroepschrift, noch ter zitting redenen aangevoerd waarom de weerlegging van de desbetreffende zienswijze in het bestreden besluit onjuist zou zijn.
Het betoog slaagt niet.
Relativiteit
10.     Voor zover in deze uitspraak is geoordeeld dat een beroepsgrond faalt, heeft de Afdeling zich niet uitgesproken over de vraag of artikel 8:69a van de Awb aan vernietiging van het bestreden besluit in de weg zou hebben gestaan.
Conclusie
11.     Het beroep is ongegrond.
12.     De raad hoeft geen proceskosten te vergoeden.
Beslissing
De Afdeling bestuursrechtspraak van de Raad van State
verklaart het beroep ongegrond.
Aldus vastgesteld door mr. B.J. Schueler, lid van de enkelvoudige kamer, in tegenwoordigheid van mr. M.L.M. van Loo, griffier.
Het lid van de enkelvoudige kamer is verhinderd de uitspraak te ondertekenen.         
De griffier is verhinderd de uitspraak te ondertekenen.

",Raad van State,2022-03-02,2022-03-02,202006110/1/R4,Uitspraak,,,Bestuursrecht,Eerste aanleg - enkelvoudig,"
Bij besluit van 16 september 2020 heeft de raad van de gemeente Zevenaar het bestemmingsplan ""VAB Bevermeerseweg, Angerlo"" vastgesteld. Het plan maakt onder meer de realisatie van een nieuwe woning mogelijk op een perceel aan de [locatie 1] te Angerlo, gemeente Zevenaar, ter compensatie van de sloop van agrarische bedrijfsbebouwing (op het perceel [locatie 2]). Ten oosten van het plangebied ligt de watergang de Didamse Wetering. [appellant] woont naast het perceel [locatie 1], waar de nieuwe compensatiewoning is voorzien. Hij kan zich niet met het plan verenigen en vindt met name dat deze woning elders - dichterbij de slooplocatie - moet worden gebouwd. De initiatiefnemer van de nieuwe woning is [belanghebbende].
","

Rechtspraak.nl

","Bij besluit van 16 september 2020 heeft de raad van de gemeente Zevenaar het bestemmingsplan ""VAB Bevermeerseweg, Angerlo"" vastgesteld. Het plan maakt onder meer de realisatie van een nieuwe woning mogelijk op een perceel aan de [locatie 1] te Angerlo, gemeente Zevenaar, ter compensatie van de sloop van agrarische bedrijfsbebouwing (op het perceel [locatie 2]). Ten oosten van het plangebied lig..."
211,ECLI:NL:RVS:2022:629,"

202005027/1/A2.
Datum uitspraak: 2 maart 2022
AFDELING
BESTUURSRECHTSPRAAK
Uitspraak op de hoger beroepen van:
1.       het college van burgemeester en wethouders van Voorst,
2.       [appellant sub 2A] en [appellant sub 2B], wonend te Twello (gemeente Voorst),
appellanten,
tegen de uitspraak van de rechtbank Gelderland van 30 juli 2020 in zaak nr. 19/5663 in het geding tussen:
[appellanten sub 2]
en
het college.
Procesverloop
Bij besluit van 15 februari 2019 heeft het college een aanvraag van [appellanten sub 2] om een tegemoetkoming in planschade deels afgewezen en deels niet-ontvankelijk verklaard.
Bij besluit van 2 oktober 2019 heeft het college het door [appellanten sub 2] daartegen gemaakte bezwaar ongegrond verklaard, het besluit van 15 februari 2019 herroepen voor zover de aanvraag niet-ontvankelijk is verklaard en de aanvraag in zijn geheel afgewezen.
Bij uitspraak van 30 juli 2020 heeft de rechtbank het door [appellanten sub 2] daartegen ingestelde beroep gegrond verklaard, het besluit van 2 oktober 2019 vernietigd en het college opgedragen een nieuw besluit op bezwaar te nemen. Deze uitspraak is aangehecht.
Tegen deze uitspraak heeft het college hoger beroep ingesteld.
[appellanten sub 2] hebben een schriftelijke uiteenzetting gegeven.
[appellanten sub 2] hebben incidenteel hoger beroep ingesteld.
Het college heeft een schriftelijke uiteenzetting naar aanleiding van het incidenteel hoger beroep gegeven.
Het college heeft een nader stuk ingediend.
De Afdeling heeft de zaak ter zitting behandeld op 25 januari 2022, waar het college, vertegenwoordigd door mr. F. van Sintmaartensdijk, en [appellanten sub 2], bijgestaan door mr. V.W.J.H. Kobossen, advocaat te Nijmegen, zijn verschenen. Van de zijde van het college is mr. T.A.P. Langhout, werkzaam bij Langhout & Wiarda (hierna: Langhout), als deskundige gehoord.
Overwegingen
1.       Op 3 oktober 2013 is het bestemmingsplan ""Bedrijventerrein Nijverheid - ’t Belt, Twello"" (hierna: het nieuwe plan) inwerking getreden. [appellanten sub 2] waren destijds eigenaar van een pand aan de [locatie] in Twello. Dit pand is een bedrijfspand met op de begane grond een garage met showroom en op de eerste verdieping een bedrijfswoning. Bij brief van 25 mei 2018 hebben zij het college verzocht om een tegemoetkoming in de planschade die zij stellen te lijden als gevolg van de inwerkingtreding van het nieuwe plan. Door de wijziging van de voor hun eigen perceel geldende bestemming en door de wijziging van de bestemmingen van de omliggende percelen, zijn de mogelijkheden van hun eigen perceel beperkt, waardoor zij schade lijden. Daarbij wijzen zij in het bijzonder op het wegvallen van de mogelijkheid om een brandstofverkooppunt op het perceel in te richten.
2.       Het college heeft Langhout verzocht om een advies uit te brengen. In het advies van 18 januari 2019 heeft Langhout een vergelijking gemaakt tussen de maximale mogelijkheden van het voorgaande bestemmingsplan ""Twello West"" en de maximale mogelijkheden van het nieuwe plan. Voor zover de aanvraag ziet op het perceel [locatie] is in het advies geconcludeerd dat de voor- en nadelen van de opeenvolgende regimes maken dat er per saldo geen sprake is van een planologisch nadeliger situatie. Met het nieuwe plan is weliswaar de mogelijkheid van een verkooppunt van motorbrandstoffen vervallen, maar volgens het advies ontbrak in de oude situatie al de fysieke ruimte om een tankstation ter plaatse te realiseren. Daarbij wijst Langhout op de planregels van het oude plan waarin is bepaald dat een bebouwingsvrije strook van ten minste 5 meter moet worden aangehouden. Bovendien zou realisatie van een brandstofverkooppunt volgens het advies leiden tot een wezenlijke aantasting van het woongenot en daarmee tot een waardedaling van de bestaande bedrijfswoning. Verder wijst Langhout erop dat [appellanten sub 2] er in het verleden zelf voor hebben gekozen om het  aanwezige tankstation te vervangen door een showroom en een bedrijfswoning.
In het advies is niet ingegaan op de aanvraag voor zover gewezen wordt op de wijzigingen van het planologische regime van de omliggende percelen aangezien de aanvraag daarvoor volgens het advies, ook na een verzoek om concretisering van de aanvraag, onvoldoende inzicht biedt in welke wijzigingen volgens hen nadelig zijn.
3.       Bij besluit van 15 februari 2019 heeft het college onder verwijzing naar het advies van 18 januari 2019 de aanvraag, voor zover de aanvraag ziet op het perceel [locatie] (directe planschade), afgewezen, en voor zover de aanvraag betrekking heeft op de omliggende percelen (indirecte planschade), niet-ontvankelijk verklaard.
4.       In bezwaar heeft het college [appellanten sub 2] nogmaals in de gelegenheid gesteld om hun aanvraag te concretiseren voor zover zij daarin hebben gesteld schade te lijden als gevolg van wijziging van het planologische regime van de hun omringende percelen. Bij brief van 29 juli 2019 hebben zij van die gelegenheid gebruik gemaakt. Zij betogen dat de bestemming van het perceel aan de noordoostzijde van hun perceel ten nadele van hen is gewijzigd door een wijziging van de bouw- en gebruiksmogelijkheden. Verder zijn volgens [appellanten sub 2] de bebouwingsmogelijkheden op diverse andere percelen toegenomen.
5.       Op 13 september 2019 heeft Langhout een nader advies uitgebracht naar aanleiding van de concretisering van [appellanten sub 2]. In het advies is geconcludeerd dat de wijzigingen van het planologische regime van de omliggende percelen niet leiden tot schade die voor een tegemoetkoming in aanmerking komt.
6.       Bij het besluit op bezwaar heeft het college het primaire besluit, voor zover de aanvraag daarin deels niet-ontvankelijk is verklaard, herroepen, de aanvraag daarbij met betrekking tot indirecte planschade alsnog afgewezen en het besluit voor het overige in stand gelaten.
7.       Naar het oordeel van de rechtbank - voor zover in hoger beroep nog van belang - is met de in het advies opgenomen planvergelijking voor het perceel [locatie] ten onrechte niet inzichtelijk gemaakt of een brandstofverkooppunt opnieuw gerealiseerd zou kunnen worden als de bestaande showroom wordt aangepast. Daardoor is niet duidelijk of de juiste planvergelijking is gemaakt, wat maakt dat het college het advies niet aan het besluit over de directe planschade ten grondslag mocht leggen.
Over de indirecte planschade als gevolg van het mogelijk maken van kamerverhuur in één van de omliggende panden, is de rechtbank van oordeel dat [appellanten sub 2] onvoldoende duidelijk hebben gemaakt waarom het standpunt van het college hierover niet gevolgd kan worden.
Het hoger beroep
8.       Het standpunt van [appellanten sub 2] dat het college als gevolg van het nieuwe besluit op bezwaar van 9 november 2020 geen belang meer heeft bij de beoordeling van zijn hoger beroep, deelt de Afdeling niet. De rechtbank heeft het besluit van 2 oktober 2019 vernietigd. Alleen al vanwege de precedentwerking die van deze vernietiging kan uitgaan, heeft het college belang bij een inhoudelijke beoordeling van het door hem ingestelde hoger beroep.
Directe planschade
9.       Het college bestrijdt het oordeel van de rechtbank over de planvergelijking. Het college betoogt dat uit het advies van Langhout genoegzaam blijkt waarom het verdwijnen van de mogelijkheid om op het perceel een brandstofverkooppunt op te richten, niet tot een planologisch nadeliger situatie heeft geleid. Daarbij wijst het college met name op de bebouwingsvrijestrook die op het perceel moest worden aangehouden op grond van het oude bestemmingsplan, waardoor de realisatie van een brandstofverkooppunt niet mogelijk was. [appellanten sub 2] hebben dit in beroep niet met een tegenrapport bestreden. Verder wijst het college er op dat [appellanten sub 2] zelf in het verleden de keuze hebben gemaakt om het bestaande brandstofverkooppunt te verwijderen. Daaruit kan worden afgeleid dat de economische waarde van de locatie in de nieuwe situatie hoger is dan in de oude planologische situatie. Bovendien hebben [appellanten sub 2] pas op de zitting bij de rechtbank erkend dat het realiseren van een brandstofverkooppunt alleen mogelijk is als een deel van de bestaande bebouwing wordt gesloopt. Dit aspect kon daarom niet bij het opstellen van het advies betrokken worden. Daarbij wijst het college erop dat het aan een aanvrager is om de schade aannemelijk te maken.
9.1.    Partijen verschillen van mening over de vraag of het vervallen van de mogelijkheid om op het perceel een brandstofverkooppunt te realiseren in het nieuwe plan voor [appellanten sub 2] tot een planologisch nadeliger situatie heeft geleid. [appellanten sub 2] hebben in dat kader in beroep de in het advies opgenomen conclusie bestreden dat geen sprake is van planologisch nadeel omdat het perceel in de bestaande situatie geen ruimte heeft voor een nieuw brandstofverkooppunt. [appellanten sub 2] hebben in hun beroepschrift aangevoerd dat een brandstofverkooppunt zoals dat eerder aanwezig was, opnieuw gerealiseerd zou kunnen worden op het perceel. Weliswaar hebben zij er pas op de zitting bij de rechtbank op gewezen dat realisatie van een brandstofverkooppunt alleen mogelijk is als een deel van de bestaande bebouwing wordt gesloopt, maar dat maakt niet dat niet hoefde te worden onderzocht waarom de mogelijkheid van een brandstofverkooppunt niet als de maximale invulling van het oude planologische regime zou moeten worden gezien. Het is aan het college om die stelling te onderbouwen. Blijkens hun aanvraag menen [appellanten sub 2] immers dat het vervallen van deze mogelijkheid wel tot schade leidt. Daarbij is van belang dat de situatie dat er op het perceel in de bestaande situatie als gevolg van de bebouwingsvrije zone onvoldoende ruimte is om een brandstofverkooppunt te realiseren, op zichzelf nog niet maakt dat het vervallen van deze functie niet tot een planologisch nadeel leidt. Zoals de Afdeling eerder heeft overwogen is bij de vraag of een aanvrager als gevolg van een planologische situatie schade lijdt, niet de feitelijke situatie van belang, maar hetgeen maximaal op grond van het oude planologische regime kon worden gerealiseerd, ongeacht of verwezenlijking heeft plaatsgevonden (zie de overzichtsuitspraak van de Afdeling van 28 september 2018, ECLI:NL:RVS:2016:2582, onder 2.1). In het geval het gaat om schade als gevolg van een planologische verandering op het eigen perceel van de aanvrager (directe planschade), moet daarbij ook worden beoordeeld of en zo ja, in hoeverre het realiseren van de maximale mogelijkheden van het oude planologische regime te verwachten was en rendabel zou zijn geweest. De aanvrager lijdt immers alleen schade, als en voor zover de desbetreffende onroerende zaak als gevolg van de planologische verandering in zijn hoogste waarde is aangetast. Het was daarmee aan het college om ter motivering van de stelling dat geen sprake is van schade te onderbouwen waarom het perceel in de oude situatie zijn hoogste waarde ontleende aan de feitelijke situatie, zoals gesteld is in het advies, en niet aan de planologische mogelijkheid om een brandstofverkooppunt op het perceel te realiseren. Dat Langhout er van uit is gegaan dat de bestaande situatie de hoogste economische waarde vertegenwoordigt aangezien [appellanten sub 2] er zelf voor hebben gekozen om het bestaande brandstofverkooppunt te vervangen door een showroom en een bedrijfswoning, zoals het college betoogt, is op zichzelf in dat kader niet onbegrijpelijk, maar volgt niet uit het advies. De rechtbank is daarmee terecht tot het oordeel gekomen dat het college het advies niet aan het bestreden besluit ten grondslag mocht leggen, zodat het betoog van het college niet slaagt.
Incidenteel hoger beroep
10.     [appellanten sub 2] bestrijden het oordeel van de rechtbank over de indirecte planschade als gevolg van het mogelijk maken van kamerverhuur in één van de omliggende panden. Zij betogen dat er met deze wijziging een woonbestemming dichterbij hun perceel is komen te liggen, wat een beperking van hun bedrijfsbestemming oplevert. Verder was de aan de adviseur gegeven opdracht te beperkt volgens [appellanten sub 2].
10.1.  In het advies van 13 september 2019 heeft Langhout uiteengezet dat voor het perceel Oude Rijksstraatweg 38, waarop [appellanten sub 2] doelen, op 8 november 2017 een omgevingsvergunning is verleend voor het herbouwen van de villa en het wijzigen van het gebruik waardoor de huisvesting van statushouders door middel van kamergewijze verhuur mogelijk is gemaakt. Dat dit advies is gebaseerd op een te beperkte opdracht, kan de Afdeling niet volgen. Volgens Langhout leidt het gewijzigde gebruik, los van het feit dat de aanvraag in zoverre ziet op een andere schadeoorzaak dan het verzoek om directe planschade, niet tot planologisch nadeel dat het normale maatschappelijke risico van 2% zal overschrijden. Ter zitting heeft Langhout er daarbij op gewezen dat met het oude plan al woningen dichterbij het bedrijf van [appellanten sub 2] waren toegestaan, zodat het nieuwe gebruik ook in die zin geen nieuwe belemmering oplevert. [appellanten sub 2] hebben niet nader toegelicht op welke wijze de bedrijfsbestemming van hun perceel door het toegestane gebruik wel op zodanige wijze zal worden beperkt dat schade is ontstaan die het normale maatschappelijke risico overstijgt. De Afdeling ziet daarom geen aanleiding voor het oordeel dat het college het advies niet mocht volgen. Het voorgaande maakt dat het college de aanvraag, voor zover de aanvraag betrekking heeft op de omliggende percelen, terecht heeft afgewezen. De rechtbank is tot hetzelfde oordeel gekomen, zodat het betoog faalt.
Nader besluit
11.     De rechtbank heeft het besluit op bezwaar van 2 oktober 2019 vernietigd en het college opgedragen om met inachtneming van de uitspraak een nieuw besluit te nemen. Bij besluit van 9 november 2020 heeft het college een nieuw besluit op bezwaar genomen. Gelet op artikel 6:24 van de Algemene wet bestuursrecht, gelezen in samenhang met artikel 6:19, eerste lid, van die wet, wordt dit besluit van rechtswege geacht onderwerp te zijn van dit geding.
Directe planschade
12.     Met het nieuwe besluit heeft het college het besluit van 15 februari 2019, voor zover daarmee de aanvraag ten aanzien van het perceel [locatie] is afgewezen, met een verbetering van de motivering opnieuw in stand gelaten. Hieraan heeft het een college een taxatierapport opgesteld door taxateur R. Leenstra van 15 september 2020 ten grondslag gelegd. Volgens de taxateur zal ongeveer driekwart van de bestaande showroom en de daar boven gelegen woning geamoveerd moeten worden om een onbemand brandstofverkooppunt op het perceel te kunnen realiseren. Het resterende deel van de showroom en woning zijn daardoor niet meer functioneel en hebben daarmee geen waarde meer. Het verwijderen van showroom en bovenwoning leidt volgens de taxateur tot een kapitaalvernietiging van € 347.000,00. De waarde van het perceel met daarop een brandstofverkooppunt is vervolgens vastgesteld aan de hand van de REN-waarderingsmethode. De locatie wordt op basis van die methode aangeduid als buurtstation. Op basis van de twee vergelijkbare tankstations, DCO Twello aan de Leigraaf in Twello en Tango op de hoek van de Wiekslag en de Oude Veenscheiding in Heereveen, is de te verwachten omzet van het verkooppunt vastgesteld, wat volgens de taxateur leidt tot een locatiewaarde van ongeveer € 198.000,00. De waarde van het perceel in de bestaande situatie is daarmee groter dan de waarde van het perceel in de planologische situatie. Daarbij merkt de taxateur op dat dit verschil nog groter wordt als de sloop- en bouwkosten ook in aanmerking worden genomen.
13.     [appellanten sub 2] bestrijden de nadere motivering en voeren aan dat ten onrechte geconcludeerd is dat de bouw- en sloopkosten hoger zijn dan de mogelijke exploitatieopbrengsten. Het slopen van een deel van de showroom levert volgens hen geen kapitaalvernietiging op omdat het om relatief geringe verbouwkosten gaat. Bovendien is de showroom al 30 jaar oud, is deze afgeschreven en heeft hij zijn functie verloren. Daarnaast zijn de sloop- en bouwkosten niet onderbouwd. Verder betogen zij dat ten onrechte een vergelijking is gemaakt met een tankstation in Twello en een tankstation in Heereveen. Tot slot voeren [appellanten sub 2] aan dat er ten onrechte geen taxatie heeft plaatsgevonden en dat de taxateur niet ter plaatse is geweest.
13.1.  De bestuursrechter kan een taxatie slechts terughoudend toetsen. Daarbij is van belang dat de waardering van onroerende zaken niet slechts door het toepassen van een taxatiemethode plaatsvindt, maar daarbij ook de kennis, ervaring en intuïtie van de desbetreffende deskundige een rol spelen.
De maatstaf bij de te verrichten toetsing is niet de eigen waardering door de rechter van de nadelen van de planologische wijziging, maar de vraag of grond bestaat voor het oordeel dat het bestuursorgaan, gelet op de motivering van het advies van de door het bestuursorgaan ingeschakelde deskundige, zich bij de besluitvorming niet in redelijkheid op het oordeel van de deskundige heeft kunnen baseren. Dit laat onverlet dat de besluitvorming moet voldoen aan de eisen die het recht aan de zorgvuldigheid en de motivering stelt en dat de rechter de besluitvorming daaraan moet toetsen (zie de eerder genoemde overzichtsuitspraak, onder 8.11).
13.2.  In het taxatierapport is aan de hand van twee vergelijkbare tankstations onderbouwd welk deel van de bestaande bebouwing zal moeten worden gesloopt om een tankstation op het perceel te kunnen realiseren. De niet onderbouwde stelling dat de realisatie van een brandstofverkooppunt mogelijk is met een geringe verbouwing, biedt geen grond om aan de juistheid van deze bevindingen in het taxatierapport te twijfelen. Ook de evenmin onderbouwde stelling dat de tankstations die gebruikt zijn om de omzet te berekenen niet vergelijkbaar zijn, biedt daarvoor geen aanleiding. Voor zover [appellanten sub 2] betogen dat de showroom al is afgeschreven en geen functie meer heeft, wijst Langhout er in zijn stuk van 29 oktober 2020 terecht op dat dit niet maakt dat de showroom geen marktwaarde meer heeft. In dat kader is er in het taxatierapport op gewezen dat het pand in 2018 nog is verkocht voor een bedrag van € 580.000,00, waaruit kan worden afgeleid dat de showroom en bovenwoning op de peildatum - 3 oktober 2013 - ook nog een marktwaarde hadden.
Ook ten aanzien van de waarde van het perceel als daarop een brandstofverkooppunt zou zijn gerealiseerd, ziet de Afdeling in het betoog van [appellanten sub 2] geen aanleiding voor het oordeel dat het college het taxatierapport niet aan het besluit ten grondslag heeft mogen leggen. Voor zover zij ten slotte betogen dat de bouw- en sloopkosten ten onrechte niet zijn onderbouwd, volgt uit het rapport dat deze kosten niet zijn betrokken bij de beoordeling en dat, als deze kosten wel betrokken zouden zijn, het verschil in waarde nog groter zou zijn, welke stelling de Afdeling niet onaannemelijk acht, zodat dit betoog [appellanten sub 2] alleen al daarom niet kan baten.
Het betoog van [appellanten sub 2] biedt daarmee geen aanknopingspunten voor het oordeel dat het college aan de juistheid of volledigheid van het onderzoek had moeten twijfelen. Dit maakt dat het college zich op grond van het taxatierapport terecht op het standpunt heeft gesteld dat het nieuwe plan voor [appellanten sub 2] niet tot een planologisch nadeliger situatie heeft geleid, zodat het college de aanvraag, voor zover het gaat om schade als gevolg van de wijziging van het planologische regime van het perceel van [appellanten sub 2], terecht heeft afgewezen.
Het betoog faalt.
Proceskosten in bezwaar
14.     In het besluit van 9 november 2020 heeft het college aan [appellanten sub 2] een bedrag van € 525,00 toegekend voor de kosten die zij in de bezwaarfase hebben gemaakt voor door een derde verleende rechtsbijstand. Het betoog van [appellanten sub 2] biedt geen aanleiding voor het oordeel dat het college hiermee een te lage vergoeding heeft vastgesteld voor de in bezwaar gemaakte kosten. Anders dan [appellanten sub 2] menen, is er geen sprake van de situatie dat zij twee keer kosten hebben moeten maken voor rechtsbijstand in de bezwaarfase. Weliswaar heeft de rechtbank het besluit op bezwaar vernietigd en is het college opgedragen om een nieuw besluit op bezwaar te nemen, maar dat maakt, anders dan zij menen, niet dat zij twee keer kosten hebben moeten maken voor rechtsbijstand in de bezwaarfase. Het college heeft immers alleen op basis van de eerder ingediende bezwaargronden opnieuw een besluit op bezwaar genomen. Nu de tegen dat besluit ingediende gronden niet slagen, komen de in dat kader gemaakte kosten voor rechtsbijstand niet voor vergoeding in aanmerking.
Voor zover [appellanten sub 2] verder betogen dat het college hun ten onrechte niet een vergoeding voor de door hen gemaakte kosten voor rechtsbijstand ter hoogte van de aan de deskundige toekende vergoeding heeft toegekend, kan dat evenmin slagen. Op grond van artikel 2, eerste lid, aanhef en onder a, van het Besluit proceskosten bestuursrecht wordt het bedrag voor de kosten voor door een derde verleende rechtsbijstand vastgesteld op grond van het in de bijlage opgenomen tarief. Op grond van het derde lid van dat artikel kan daarvan in bijzondere omstandigheden worden afgeweken. Van dergelijke omstandigheden is niet gebleken, zodat het college het bedrag terecht heeft vastgesteld op grond van het in de bijlage genoemde tarief.
Het betoog faalt.
Overige gronden
15.     Ook de overige door [appellanten sub 2] tegen het besluit van 9 november 2020 naar voren gebrachte gronden, bieden geen aanleiding voor vernietiging van het besluit. Anders dan zij betogen, maakt de omstandigheid dat het college het besluit heeft voorzien van een nadere motivering niet dat sprake is van een gewijzigde grondslag, zodat daarin geen aanleiding kan worden gevonden voor vernietiging. Ook de omstandigheid dat er in het besluit een onjuiste rechtsmiddelenclausule is opgenomen, biedt daarvoor geen aanleiding. Dit is een omstandigheid van na het nemen van het bestreden besluit, zodat het niet kan leiden tot vernietiging van het besluit, maar alleen tot verschoonbaarheid van een termijnoverschrijding. Maar deze situatie speelt hier niet. Het betoog kan daarmee niet leiden tot het door [appellanten sub 2] beoogde gevolg.
Conclusie
16.     Gelet op het voorgaande zijn het hoger beroep van het college en het incidenteel hoger beroep van [appellanten sub 2] ongegrond. De aangevallen uitspraak dient te worden bevestigd. Verder is het van rechtswege ontstane beroep van [appellanten sub 2] tegen het nadere besluit ook ongegrond.
17.     Het college hoeft geen proceskosten te vergoeden.
Beslissing
De Afdeling bestuursrechtspraak van de Raad van State:
I.        verklaart het hoger beroep van college van burgemeester en wethouders van Voorst ongegrond;
II.       verklaart het incidenteel hoger beroep van [appellant sub 2A] en [appellant sub 2B] ongegrond;
III.      bevestigt de aangevallen uitspraak;
IV.      verklaart het van rechtswege ontstane beroep ongegrond.
Aldus vastgesteld door mr. B.P.M. van Ravels, voorzitter, en mr. C.C.W. Lange en mr. B. Meijer, leden, in tegenwoordigheid van mr. C.F. Donner-Haan, griffier.
w.g. Van Ravels
voorzitter      
w.g. Donner-Haan
griffier
Uitgesproken in het openbaar op 2 maart 2022
674

",Raad van State,2022-03-02,2022-03-02,202005027/1/A2,Uitspraak,,,Bestuursrecht,Hoger beroep,"
Bij besluit van 15 februari 2019 heeft het college van burgemeester en wethouders van Voorst een aanvraag van [appellanten sub 2] om een tegemoetkoming in planschade deels afgewezen en deels niet-ontvankelijk verklaard. Op 3 oktober 2013 is het bestemmingsplan ""Bedrijventerrein Nijverheid - ’t Belt, Twello"" inwerking getreden. [appellanten sub 2] waren destijds eigenaar van een pand aan de [locatie] in Twello. Dit pand is een bedrijfspand met op de begane grond een garage met showroom en op de eerste verdieping een bedrijfswoning. Bij brief van 25 mei 2018 hebben zij het college verzocht om een tegemoetkoming in de planschade die zij stellen te lijden als gevolg van de inwerkingtreding van het nieuwe plan. Door de wijziging van de voor hun eigen perceel geldende bestemming en door de wijziging van de bestemmingen van de omliggende percelen, zijn de mogelijkheden van hun eigen perceel beperkt, waardoor zij schade lijden.
","

Rechtspraak.nl

","Bij besluit van 15 februari 2019 heeft het college van burgemeester en wethouders van Voorst een aanvraag van [appellanten sub 2] om een tegemoetkoming in planschade deels afgewezen en deels niet-ontvankelijk verklaard. Op 3 oktober 2013 is het bestemmingsplan ""Bedrijventerrein Nijverheid - ’t Belt, Twello"" inwerking getreden. [appellanten sub 2] waren destijds eigenaar van een pand aan de [loc..."
212,ECLI:NL:RVS:2022:642,"

202006983/1/R2 en 202007086/1/R2.
Datum uitspraak: 2 maart 2022
AFDELING
BESTUURSRECHTSPRAAK
Uitspraak in de gedingen tussen:
1.       [appellant sub 1] en anderen, wonend te Echt, gemeente Echt-Susteren,
2.       [appellant sub 2], wonend te Echt, gemeente Echt-Susteren,
appellanten,
en
de raad van de gemeente Echt-Susteren,
verweerder.
Procesverloop
Bij besluiten van 4 november 2020 heeft de raad de bestemmingsplannen ""Woningbouw Julianastraat-Emmastraat Echt"" en ""Mussenstraat, Echt"" vastgesteld.
Tegen het besluit tot vaststelling van het bestemmingsplan ""Woningbouw Julianastraat-Emmastraat Echt"" hebben [appellant sub 1] en anderen en [appellant sub 2] beroep ingesteld. Deze beroepen zijn geregistreerd onder zaak nr. 202006983/1/R2.
Tegen het besluit tot vaststelling van het bestemmingsplan ""Mussenstraat, Echt"" hebben [appellant sub 1] en anderen beroep ingesteld. Dit beroep is geregistreerd onder zaak nr. 202007086/1/R2.
De raad heeft in beide zaken een verweerschrift ingediend.
[appellant sub 1] en anderen en [appellant sub 2] hebben nadere stukken ingediend.
De Afdeling heeft de zaken ter zitting gevoegd behandeld op 18 januari 2022. Op deze zitting zijn [appellant sub 1], [appellant sub 2] en de raad, vertegenwoordigd door mr. M.J.H. Siega-Gulikers en drs. L.M.M. van Horen, verschenen. Voorts zijn ter zitting MVJ Ontwikkelingen B.V., vertegenwoordigd door mr. J.L. Stoop en mr. N. Passau, en Woningstichting Nester, vertegenwoordigd door [gemachtigde], als partij gehoord.
Overwegingen
Toetsingskader
1.       Bij de vaststelling van een bestemmingsplan moet de raad bestemmingen aanwijzen en regels geven die de raad uit een oogpunt van een goede ruimtelijke ordening nodig acht. De raad heeft daarbij beleidsruimte en moet de betrokken belangen afwegen. De Afdeling beoordeelt aan de hand van de beroepsgronden of het besluit tot vaststelling van het bestemmingsplan in overeenstemming is met het recht. De Afdeling stelt niet zelf vast of het plan in overeenstemming is met een goede ruimtelijke ordening, maar beoordeelt aan de hand van die gronden of de raad zich in redelijkheid op het standpunt heeft kunnen stellen dat het plan strekt ten behoeve van een goede ruimtelijke ordening.
De bestemmingsplannen
2.       MJV Ontwikkelingen B.V. wil op de hoek Julianastraat en Emmastraat in Echt twee appartementengebouwen met in totaal 24 wooneenheden bouwen. Om dit mogelijk te maken heeft de raad op 4 november 2020 het bestemmingsplan ""Woningbouw Julianastraat-Emmastraat Echt"" vastgesteld. Het plangebied omvat een groot deel van het braakliggend terrein van de voormalige huishoudschool en heeft nu de bestemming ""Wonen"" met de aanduiding ""gestapeld’  gekregen. Op de verbeelding staan twee bouwvlakken, op ieder bouwvlak is  een appartementengebouw is toegestaan. [appellant sub 1] en anderen en [appellant sub 2] wonen dichtbij bij de locatie van de twee toegestane appartementengebouwen.
3.       Nester wil op de hoek Mussenstraat en Emmastraat in Echt, naast voornoemde appartementengebouwen, een zorgcomplex realiseren. Op dit terrein zijn een leegstaand bedrijfsgebouw en een groot bijgebouw gesloopt. Om het zorgcentrum mogelijk te maken, heeft de raad op 4 november 2020 het bestemmingsplan ""Mussenstraat, Echt"" vastgesteld. Het plangebied omvat het voormalig bedrijfsterrein en een gedeelte van het naastgelegen terrein van de voormalige huishoudschool. Het gebied heeft de bestemming ""Maatschappelijk"" gekregen en is bestemd voor een zorginstelling met in totaal 90 zorgplaatsen. [appellant sub 1] en anderen wonen dichtbij de locatie van het toegestane zorgcomplex.
Beroepsgronden van formele aard
-belangenverstrengeling
4.       [appellant sub 1] en anderen hebben hun beroepsgrond dat sprake is van belangenverstrengeling bij de burgemeester omdat een penthouse in een van de appartementengebouwen is toegekend aan de burgemeester, ter zitting ingetrokken.
[appellant sub 2] heeft zijn gelijkluidende beroepsgrond gehandhaafd. De Afdeling overweegt dat deze beroepsgrond niet slaagt, omdat hier niet een besluit van de burgemeester maar een besluit van de raad ter beoordeling voorligt. De gestelde belangenverstrengeling bij de burgemeester kan dan ook niet tot vernietiging van het door [appellant sub 2] bestreden besluit leiden.
-zorgvuldigheid procedure
5.       [appellant sub 1] en anderen en [appellant sub 2] betogen dat de procedure tot vaststelling van de bestemmingsplannen onzorgvuldig is geweest. Zij voeren aan dat de raad de omwonenden onvoldoende inspraak heeft geboden en dat onvoldoende is gezocht naar draagvlak bij de omwonenden.
5.1.    De Afdeling stelt vast dat de bestemmingsplanprocedure is verlopen volgens de regels die daarover zijn gesteld in de Wet ruimtelijke ordening (hierna: Wro), het Besluit ruimtelijke ordening (hierna: Bro) en de Algemene wet bestuursrecht. Het bieden van inspraak voorafgaande aan de terinzagelegging van het ontwerpbestemmingsplan maakt geen onderdeel uit van de in de Wro en Bro geregelde bestemmingsplanprocedure. Het niet bieden van inspraak in die eerdere fase heeft daarom geen gevolgen voor de rechtmatigheid van de besluiten tot vaststelling van de bestemmingsplannen. Gelet op het voorgaande ziet de Afdeling in wat [appellant sub 1] en anderen en [appellant sub 2] hebben aangevoerd, geen grond voor het oordeel dat de bestemmingsplannen tot stand zijn gekomen in strijd met de daarvoor geldende procedureregels.
Het betoog slaagt niet.
-onafhankelijkheid deskundige
6.       [appellant sub 1] en anderen en [appellant sub 2] stellen dat de onderbouwing van de plannen en de beargumentering van hun zienswijzen ten onrechte niet is ondersteund door onafhankelijke en professionele partijen.
6.1.    De Afdeling volgt deze stelling niet. Voor zover het gaat over gebreken over de inhoudelijke onderbouwing verwijst de Afdeling naar hetgeen hierna over de inhoudelijke beroepsgronden wordt overwogen. De eis van [appellant sub 1] en anderen en [appellant sub 2] dat de raad onafhankelijke deskundigen had moeten inschakelen deelt de Afdeling niet. De raad is op grond van hier van toepassing zijnde regelgeving daartoe niet gehouden.
Inhoudelijke beroepsgronden
-bouwhoogte appartementengebouwen
7.       [appellant sub 1] en anderen en [appellant sub 2] betogen dat de twee toegestane appartementengebouwen met een bouwhoogte van 14 m niet passen in de dorpse omgeving. In de stukken is vermeld dat de gebouwen bestaan uit een kelder en drie bouwlagen, terwijl het gaat om vier bouwlagen. De raad heeft daardoor op basis van onjuiste informatie besloten tot vaststelling van het bestemmingsplan ""Woningbouw Julianastraat-Emmastraat Echt"". Zij voeren aan dat de appartementengebouwen hadden moeten worden afgestemd op de omgeving door maximaal een kelder en drie bouwlagen toe te staan.
7.1.    Op de verbeelding is ter plaatse van beide appartementengebouwen een maximale bouwhoogte van 14 m vermeld; daarmee zijn vier bouwlagen mogelijk. Gelet op deze expliciete vermelding op de verbeelding volgt de Afdeling [appellant sub 1] en anderen en [appellant sub 2] niet in hun betoog dat de raad bij het vaststellen van het bestemmingsplan niet zou hebben beschikt over de juiste informatie over de hoogte van de te realiseren gebouwen.
De Afdeling stelt vast dat het plangebied van het bestemmingsplan ""Woningbouw Julianastraat-Emmastraat Echt"" is gelegen in het centrumgebied van Echt met verschillende functies, zoals wonen en kantoor, maar ook gemengde functies als een basisschool en een jeugdhuis. De nabij dit plangebied gelegen woningen met twee bouwlagen en kap mogen op grond van het voor die woningen geldende bestemmingsplan met een binnenplanse vrijstelling tot 11 m hoog worden. De kap op die woningen kan met een binnenplanse vrijstelling (gedeeltelijk) worden gewijzigd in een extra bouwlaag met plat dak. Daarnaast zijn er in het centrumgebied bouwmogelijkheden met een maximale bouwhoogten van 12 m en 15 m. Gelet op de ligging van het plangebied en de bouwmogelijkheden in de omgeving daarvan is de Afdeling van oordeel dat de raad zich in redelijkheid op het standpunt heeft kunnen stellen dat de maximaal toegestane bouwhoogte van 14 m passend is in de omgeving. Dat de appartementengebouwen in het oorspronkelijke ontwerp één bouwlaag minder hadden, leidt niet tot een ander oordeel. Ter beoordeling staat immers niet het ontwerpplan, maar het door de raad vastgestelde plan.
Het betoog slaagt niet.
-bouwhoogte zorgcomplex
8.       [appellant sub 1] en anderen betogen dat het toegestane zorgcomplex met een bouwhoogte van 11,5 m en 14 m evenmin past in de omgeving. De bouwhoogte moet volgens hen worden afgestemd op de in de omgeving daarvan feitelijk aanwezige bouwhoogte van 10 m. Zij voeren verder aan dat het straatbeeld negatief wordt beïnvloed door de situering van de hoogbouw van het complex aan de straatzijde. Dit zou volgens hen kunnen worden verbeterd door de hoogbouw te verplaatsen naar de achterzijde en de daar gesitueerde laagbouw te verschuiven naar de straatzijde.
8.1.    Het bestemmingsplan ""Mussenstraat, Echt"" staat binnen het bouwvlak van het zorgcomplex een maximale bouwhoogte toe van 11,5 m en op een tweetal plaatsen met beperkte omvang tot 14 m ten behoeve van technische installatieruimten. De Afdeling stelt vast dat de hoogte van het zorgcomplex nauwelijks verschilt van de hoogte die bij de omliggende bebouwing op grond van het daar geldende bestemmingsplan is toegestaan, te weten een maximale bouwhoogte van 11 m. Dat de woningen in de omgeving feitelijk (nog) niet zijn gerealiseerd tot de in het bestemmingsplan toegelaten maximale hoogte, neemt niet weg dat die maximale hoogte in dit geval als uitgangspunt kan en mag worden genomen. Gelet hierop heeft de raad zich naar het oordeel van de Afdeling in redelijkheid op het standpunt kunnen stellen dat de maximaal toegestane bouwhoogte van 11,5 m inpasbaar is in de omgeving.
Het betoog slaagt niet.
-toegelaten lichtmasten
9.       [appellant sub 1] en anderen hebben hun beroepsgrond dat de toegelaten lichtmasten leiden tot lichtoverlast voor de omwonenden ter zitting ingetrokken.
-verkeer en parkeren
10.     [appellant sub 1] en anderen betogen dat de in de bestemmingsplannen mogelijke gemaakte ontwikkelingen zullen leiden tot een onaanvaardbare toename van het verkeer in hun woonomgeving. Volgens hen zullen die ontwikkelingen ook leiden tot een afname van de verkeersveiligheid rondom de school aan de Julianastraat. Daarnaast zal er een tekort aan parkeerplaatsen ontstaan, aldus [appellant sub 1] en anderen.
10.1.  De raad heeft de verkeersgeneratie van de beide appartementsgebouwen laten onderzoeken. Uit de toelichting blijkt dat de appartementsgebouwen zullen leiden tot 147 extra motorvoertuigbewegingen per dag. Ook heeft de raad verkeersonderzoeken laten verrichten naar onder meer de verkeersafwikkeling en de verkeersveiligheid. Tevens heeft adviesbureau Royal Haskoning DHV advies uitgebracht over de mogelijkheid van een gewijzigde verkeerscirculatie en eventueel aanvullende verkeersmaatregelen. De resultaten van het verkeersonderzoek zijn neergelegd in het rapport dat als bijlage 9 bij de plantoelichting is gevoegd. Daarin is op basis van een verkeersanalyse geconcludeerd dat de verkeerssnelheid op de Julianastraat aanvaardbaar is, maar dat de snelheid op de Mussenstraat en Emmastraat iets te hoog is. Daarom worden snelheidsremmende maatregelen gerealiseerd op strategische plekken, zoals een wegversmalling en een voetgangersoversteekplaats. Verder wordt met de te realiseren ontwikkelingen en de aanleg van haakse parkeervakken in de Emmastraat het wegbeeld in de straat gewijzigd en dat zal naar verwachting ook een remmende werking hebben op het doorgaand verkeer. In de Julianastraat wordt de schoolomgeving opvallender aangeduid in het wegbeeld door het aanbrengen van accentpalen op strategische punten. Verder volgt uit de ongevallenanalyse dat er geen objectieve verkeersonveiligheid is. Daarnaast heeft Royal Haskoning DHV verschillende varianten onderzocht om van bepaalde wegvakken éénrichtingsverkeer te maken. Hoewel hiervoor geen directe noodzaak is, wordt als pilot de Julianastraat gewijzigd in een éénrichtingsstraat om de straat overzichtelijker te maken in de schoolomgeving. Na twee jaar wordt bezien of een permanente verkeersmaatregel wenselijk is.
10.2.  [appellant sub 1] en anderen hebben geen concrete bezwaren naar voren gebracht tegen de wijze waarop de verkeersgeneratie is bepaald. In wat zij hebben aangevoerd over de verkeersveiligheid ziet de Afdeling geen aanleiding voor twijfel aan de juistheid van wat in de verkeerskundige onderzoeken is gesteld. De Afdeling ziet dan ook niet dat de raad niet op die verkeersonderzoeken heeft mogen afgaan. Zoals hiervoor is overwogen in 10.1, is er volgens de ongevallenanalyse geen objectieve verkeersonveiligheid maar zullen toch maatregelen worden getroffen ter verbetering van de verkeerssituatie. Gelet op het voorgaande heeft de raad zich in redelijkheid op het standpunt kunnen stellen dat vanuit verkeerskundig oogpunt geen beletsel bestaat tegen de met de bestemmingsplannen mogelijk gemaakte ontwikkelingen.
Het betoog slaagt in zoverre niet.
10.3.  Artikel 5.2.1 van de regels van het bestemmingsplan ""Woningbouw Julianastraat-Emmastraat Echt"" en artikel 6.2.1 van de regels van het bestemmingsplan ""Mussenstraat, Echt"" bepalen dat in, op of onder gebouwen dan wel het daarbij behorende terrein voldoende parkeerplaatsen voor auto’s aanwezig dienen te zijn. Ingevolge deze bepalingen wordt geacht aan deze eis te zijn voldaan als de parkeernormen opgenomen in de nader genoemde bijlagen bij de planregels worden nageleefd. [appellant sub 1] en anderen hebben ter zitting toegelicht dat zij geen bezwaren hebben tegen deze planregels, maar wel tegen de berekening van de parkeerbehoefte in de inmiddels verleende omgevingsvergunningen voor de appartementengebouwen en het zorgcomplex. De Afdeling overweegt dat die vergunningen hier niet ter beoordeling voorliggen en inmiddels rechtens onaantastbaar zijn. Het betoog slaagt daarom ook in zoverre niet.
-financiële belangen
11.     [appellant sub 1] en anderen en [appellant sub 2] stellen dat de raad bij de vaststelling van het bestemmingsplan ""Woningbouw Julianastraat-Emmastraat Echt"" te veel gewicht heeft toegekend aan de financiële belangen van de projectontwikkelaar van de appartementengebouwen.
11.1.  De Afdeling volgt [appellant sub 1] en [appellant sub 2] hierin niet. Gelet op de hiervoor besproken beroepsgronden, heeft de raad zorgvuldig afgewogen of het plan strekt tot een goede ruimtelijke ordening. Dit betekent dat al daarom niet kan worden gezegd dat (alleen) financiële belangen beslissend zijn geweest voor de raad.
Het betoog slaagt niet.
-woon- en leefklimaat
12.     [appellant sub 1] en anderen en [appellant sub 2] betogen ook dat de op grond van de bestemmingsplannen mogelijke gemaakte ontwikkelingen negatieve gevolgen hun voor woon- en leefklimaat hebben. Zo zal volgens hen de gebruiksintensiteit toenemen, hun privacy worden aangetast en lichthinder ontstaan. De raad heeft aan deze belangen onvoldoende gewicht toegekend, aldus [appellant sub 1] en anderen en [appellant sub 2].
12.1.  De bouw van de twee appartementengebouwen en het zorgcomplex zullen leiden tot wijziging van de woonomgeving van [appellant sub 1] en anderen en [appellant sub 2]. Enige verslechtering daarvan is niet uitgesloten. De Afdeling stelt vast dat de plangebieden zijn gelegen in het centrumgebied van Echt. In een dergelijke stedelijke omgeving moet rekening worden gehouden met enige toename van de gebruiksintensiteit, enig verlies van privacy en enige lichthinder. Gelet op de bouwhoogte van het appartementen- en zorgcomplex en de afstand tot de woningen van [appellant sub 1] en anderen en [appellant sub 2], heeft de raad heeft zich naar het oordeel van de Afdeling in redelijkheid op het standpunt kunnen stellen dat deze gevolgen niet zodanig zijn dat aan de belangen van de omwonenden een zwaarder gewicht had moeten worden toegekend dan aan het belang bij ontwikkelen van een zorgcentrum en woningbouw.
Het betoog slaagt niet.
-waardedaling woningen
13.     [appellant sub 1] en anderen betogen dat de economische waarde van hun woningen daalt door het zorgcomplex.
13.1.  Wat de eventueel nadelige invloed van het plan op de waarde van de woningen van [appellant sub 1] en anderen betreft, acht de Afdeling niet aannemelijk gemaakt dat aanleiding bestaat voor de verwachting dat die waardevermindering zo groot zal zijn dat de raad bij de afweging van de belangen hieraan een groter gewicht had moeten toekennen dan hij heeft gedaan.
Het betoog slaagt niet.
Conclusie
14.     De beroepen van [appellant sub 1] en anderen en [appellant sub 2] zijn ongegrond.
15.     Het college hoeft geen proceskosten te vergoeden.
Beslissing
De Afdeling bestuursrechtspraak van de Raad van State:
verklaart de beroepen van [appellant sub 1] en anderen en [appellant sub 2] ongegrond.
Aldus vastgesteld door mr. W.D.M. van Diepenbeek, lid van de enkelvoudige kamer, in tegenwoordigheid van mr. A.J. Jansen, griffier.
Het lid van de enkelvoudige kamer is verhinderd de uitspraak te ondertekenen
De griffier is verhinderd de uitspraak te ondertekenen
Uitgesproken in het openbaar op 2 maart 2022
609

",Raad van State,2022-03-02,2022-03-02,202006983/1/R2 en 202007086/1/R2,Uitspraak,,,Bestuursrecht,Eerste aanleg - enkelvoudig,"
Bij besluiten van 4 november 2020 heeft de raad van de gemeente Echt-Susteren de bestemmingsplannen ""Woningbouw Julianastraat-Emmastraat Echt"" en ""Mussenstraat, Echt"" vastgesteld. MJV Ontwikkelingen B.V. wil op de hoek Julianastraat en Emmastraat in Echt twee appartementengebouwen met in totaal 24 wooneenheden bouwen. Om dit mogelijk te maken heeft de raad op 4 november 2020 het bestemmingsplan ""Woningbouw Julianastraat-Emmastraat Echt"" vastgesteld. Het plangebied omvat een groot deel van het braakliggend terrein van de voormalige huishoudschool en heeft nu de bestemming ""Wonen"" met de aanduiding ""gestapeld’  gekregen. Op de verbeelding staan twee bouwvlakken, op ieder bouwvlak is  een appartementengebouw is toegestaan. [appellant sub 1] en anderen en [appellant sub 2] wonen dichtbij bij de locatie van de twee toegestane appartementengebouwen. Nester wil op de hoek Mussenstraat en Emmastraat in Echt, naast voornoemde appartementengebouwen, een zorgcomplex realiseren.
","

Rechtspraak.nl

","Bij besluiten van 4 november 2020 heeft de raad van de gemeente Echt-Susteren de bestemmingsplannen ""Woningbouw Julianastraat-Emmastraat Echt"" en ""Mussenstraat, Echt"" vastgesteld. MJV Ontwikkelingen B.V. wil op de hoek Julianastraat en Emmastraat in Echt twee appartementengebouwen met in totaal 24 wooneenheden bouwen. Om dit mogelijk te maken heeft de raad op 4 november 2020 het bestemmingsplan..."
213,ECLI:NL:RVS:2022:631,"

202006423/1/A2.
Datum uitspraak: 2 maart 2022
AFDELING
BESTUURSRECHTSPRAAK
Uitspraak op het hoger beroep van:
Stichting Openbaar Onderwijs Rijn- en Heuvelland, gevestigd te Zeist,
appellante,
tegen de uitspraak van de rechtbank Midden­-Nederland van 16 oktober 2020 in zaak nr. 18/1817 in het geding tussen:
de stichting
en
de minister voor Basis- en Voortgezet Onderwijs en Media (nu: de minister voor Primair en Voortgezet onderwijs).
Procesverloop
Bij besluit van 10 oktober 2017 heeft de minister de bekostiging die de stichting heeft ontvangen voor basisschool Van Dijck in verband met de samenvoeging per 1 augustus 2014 van deze school met basisschool Van Everdingen, herzien en een bedrag van € 356.802,16 teruggevorderd.
Bij besluit van 29 maart 2018 heeft de minister het door de stichting daartegen gemaakte bezwaar ongegrond verklaard en het terug te vorderen bedrag verhoogd naar € 360.781,58. In het aanvullende besluit van 16 april 2018 heeft de minister het terug te vorderen bedrag verlaagd naar € 180.192,94.
Bij uitspraak van 16 oktober 2020 heeft de rechtbank het door de stichting daartegen ingestelde beroep ongegrond verklaard. Deze uitspraak is aangehecht.
Tegen deze uitspraak heeft de stichting hoger beroep ingesteld.
De minister heeft een schriftelijke uiteenzetting gegeven.
De stichting heeft een nader stuk ingediend.
De Afdeling heeft de zaak ter zitting gevoegd behandeld met zaak nr. 202006425/1/A2 op 25 november 2021, waar de stichting, vertegenwoordigd door mr. J.A. Keijser, advocaat te Den Haag, en [bestuurder] van de stichting, is verschenen. Ook is de minister, vertegenwoordigd door mr. M.Y. van Hattum en mr. M.C. Kempen, verschenen. Na de zitting zijn de zaken gesplitst.
Overwegingen
Inleiding
1.       Op 13 mei 2014 heeft de stichting op het zogeheten BRIN-mutatieformulier aangegeven dat basisschool Van Everdingen zal worden opgeheven met ingang van 1 augustus 2014 onder gelijktijdige samenvoeging met basisschool Van Dijck. De minister heeft de stichting in verband met de samenvoeging bijzondere bekostiging voor de schooljaren 2014-2015, 2015-2016, 2016-2017 en 2017-2018 verstrekt. Volgens de minister is de aanspraak van de stichting op deze bekostiging vervallen, omdat op 1 augustus 2014 geen leerlingen van de op te heffen school naar de fusieschool zijn overgegaan. Hieraan heeft de minister een rapport van een onderzoek van de Inspectie van het Onderwijs (hierna: de inspectie) van oktober 2016 ten grondslag gelegd. Omdat volgens de minister wel sprake is geweest van een uitgebreide voorbereiding van de misgelopen samenvoeging en in het jaar voorafgaand aan de fusiedatum wel leerlingen zijn overgegaan van Van Everdingen naar Van Dijck, heeft hij overeenkomstig de door hem gehanteerde beleidslijn bij de terugvordering van onverschuldigd betaalde subsidie besloten de terugvordering te beperken tot de schooljaren 2016-2017 en 2017-2018. Daarom heeft hij de bekostiging voor die jaren op nihil gesteld en de € 356.802,16 aan reeds uitgekeerde bekostiging teruggevorderd. Daarna heeft hij dat bedrag wegens prijsbijstellingen verhoogd naar € 360.781,58 en weer verlaagd naar € 180.192,94 wegens gedane betalingen en verrekeningen. De stichting kan zich niet vinden in de lagere vaststelling van de bekostiging.
Oordeel van de rechtbank
2.       De rechtbank heeft onder verwijzing naar onder meer de uitspraken van de Afdeling van 4 december 2019, ECLI:NL:RVS:2019:4070, ECLI:NL:RVS:2019:4071 en ECLI:NL:RVS:2019:4073 overwogen dat geen sprake is van samenvoeging, omdat op 1 augustus 2014 geen enkele leerling van basisschool Van Everdingen naar basisschool Van Dijck is overgegaan. De rechtbank is de stichting niet gevolgd in haar betoog dat de grondslag voor herziening en terugvordering van de bekostiging ontbreekt. Volgens de rechtbank was de minister op grond van artikel 4:49, eerste lid, aanhef en onder a en b, van de Algemene wet bestuursrecht (hierna: Awb) bevoegd om de bekostiging lager vast te stellen en kon hij in redelijkheid overgaan tot terugvordering van de bijzondere bekostiging voor de schooljaren 2016-2017 en 2017-2018.
Wettelijk kader
3.       Artikel 4:49 Awb luidt:
""1. Het bestuursorgaan kan de subsidievaststelling intrekken of ten nadele van de ontvanger wijzigen:
a. op grond van feiten of omstandigheden waarvan het bij de subsidievaststelling redelijkerwijs niet op de hoogte kon zijn en op grond waarvan de subsidie lager dan overeenkomstig de subsidievaststelling zou zijn vastgesteld;
b. indien de subsidievaststelling onjuist was en de subsidie-ontvanger dit wist of behoorde te weten, of
[…]""
Artikel 4:57 luidt:
""1. Het bestuursorgaan kan onverschuldigd betaalde subsidiebedragen terugvorderen.
[…]""
Hoger beroep en beoordeling ervan
4.       De stichting voert aan dat zij bekend is met de rechtspraak van de Afdeling over de samenvoeging van scholen. Volgens haar kan de minister echter geen beroep doen op de in artikel 4:49 van de Awb neergelegde gronden en heeft hij niet tot terugvordering mogen besluiten. De stichting heeft in beroep onder verwijzing naar een brief van DUO van 28 april 2020 aangetoond dat de minister tot en met 2013 bijzondere bekostiging heeft verstrekt in situaties dat er geen leerlingen mee over waren gegaan zonder nadien tot herziening en terugvordering over te gaan. Zij mocht er gezien deze bekostigingspraktijk en de ongewijzigde regelgeving op vertrouwen dat haar de bijzondere bekostiging terecht was toegekend. De stichting verwijst naar de uitspraken van de Afdeling van 6 oktober 2021, ECLI:NL:RVS:2021:2242 en ECLI:NL:RVS:2021:2245. De minister was bekend met zijn eigen bekostigingspraktijk. Daarnaast waren de leerlingenaantallen van de op te heffen school bij de minister bekend. Ook had hij voorafgaand aan de toekenning van de bijzondere bekostiging nader onderzoek kunnen doen. De minister had dus bekend kunnen en behoren te zijn met de situatie van de scholenfusie. Aan artikel 4:49, eerste lid, aanhef en onder a, van de Awb is niet voldaan.
Vervolgens voert de stichting aan dat de minister, de inspectie en meerdere rechtbanken niet hebben onderkend dat een fusie zonder leerlingeninstroom bij de fusieschool niet als samenvoeging kwalificeert. De minister heeft immers tot en met 2013 bijzondere bekostiging verstrekt ongeacht leerlingenaantallen en -stromen. De inspectie heeft ook niet geoordeeld dat geen sprake was van samenvoeging. Van de stichting kan dan niet worden verwacht dat zij wel wist dat zij geen recht had op de bijzondere bekostiging. Daarbij komt dat die bekostiging verband hield met de personele kosten die ook zonder leerlingeninstroom na fusiedatum nog doorliepen. De Afdeling heeft in haar uitspraak van 12 mei 2021, ECLI:NL:RVS:2021:1023, geoordeeld dat dit voor de definitie van samenvoeging niet relevant was. Volgens de stichting is dat aspect echter wel van belang voor wat zij had moeten begrijpen en is de lat in het kader van de b-grond te hoog gelegd.
4.1.    Niet in geschil is dat op 1 augustus 2014 geen enkele leerling van basisschool Van Everdingen naar basisschool Van Dijck is overgegaan en dat daarom geen sprake is van een samenvoeging van scholen die op grond van de Wet op het primair onderwijs (hierna: Wpo) voor bekostiging in aanmerking kon komen. In geschil is of de stichting dit had behoren te weten.
4.2.    De Afdeling is met de rechtbank van oordeel dat de stichting had behoren te weten dat een samenvoeging van scholen in de zin van de Wpo inhoudt dat in elk geval de activiteit waarvoor de bekostiging wordt verstrekt, het verzorgen van onderwijs, van de op te heffen school overgaat naar de overblijvende school.
Dat de minister van 2010 tot en met 2013 aan een aantal scholen bijzondere bekostiging voor samenvoeging heeft toegekend en die niet heeft herzien en teruggevorderd, terwijl geen leerlingen zijn overgegaan naar de fusieschool, leidt er niet toe dat de stichting erop mocht vertrouwen dat de minister in haar geval, waarin het om schooljaren vanaf 2014-2015 gaat, de bijzondere bekostiging niet zou herzien en terugvorderen. Op grond van de wet had het immers voor haar duidelijk moeten zijn dat van samenvoeging van scholen geen sprake is als op de fusiedatum geen enkele leerling overgaat. Daarnaast heeft de minister toegelicht dat alleen onderzoek is gedaan naar fusies vanaf het schooljaar 2014-2015 vanwege beperkte onderzoekscapaciteit en omdat terugvordering van bekostiging van de jaren daarvoor vanwege het tijdsverloop niet redelijk zou kunnen zijn. De Afdeling acht dit met de rechtbank niet onzorgvuldig. De zaken waarin de Afdeling op 6 oktober 2021 uitspraken heeft gedaan en waarnaar de stichting in dit verband heeft verwezen, zijn niet vergelijkbaar. In die zaken was een aantal leerlingen van de op te heffen school wel overgegaan naar de beoogde fusieschool. De vraag moest worden beantwoord of aan de betrokken stichtingen kon worden tegengeworpen dat alleen aanspraak bestaat op bekostiging wegens samenvoeging als ten minste 50 procent van de leerlingen is overgegaan. Dat is in deze zaak niet aan de orde.
Verder heeft de rechtbank onbestreden overwogen dat weliswaar onduidelijkheid bestond bij de rechtbank over het begrip ‘samenvoeging’, maar niet bij de minister en dat zijn uitleg strookt met de uitleg die de Afdeling geeft over dat begrip. Anders dan de stichting heeft aangevoerd, is het niet aan de inspectie om te beoordelen of sprake is van samenvoeging. Daarnaast laten de stelling dat de bijzondere bekostiging verband hield met de personele kosten van de stichting en haar betoog dat de lat bij de b-grond te hoog is gelegd, onverlet dat het de stichting op grond van de wet duidelijk had moeten zijn dat van samenvoeging van scholen geen sprake is als op de fusiedatum geen enkele leerling overgaat.
Op de zitting heeft de stichting verklaard dat in de fusie-effectrapportage, die opgesteld is vóór de fusiedatum, is vermeld dat er geen leerlingen overgaan op de fusiedatum. De stichting wist dus dat er op de fusiedatum geen leerlingen zouden overgaan van basisschool Van Everdingen naar basisschool Van Dijck. Daarom behoorde zij te weten dat de subsidievaststelling onjuist was. Anders dan de stichting heeft aangevoerd, is dan ook voldaan aan het in artikel 4:49, eerste lid, aanhef en onder b, van de Awb bepaalde. De minister was alleen al daarom bevoegd om de bekostiging lager vast te stellen. Wat de stichting heeft aangevoerd over artikel 4:49, eerste lid, aanhef en onder a, van de Awb, behoeft geen bespreking meer.
4.3.    Verder heeft de rechtbank onbestreden overwogen dat de minister voldoende rekening heeft gehouden met de belangen van de stichting door de terugvordering te beperken tot de schooljaren 2016-2017 en 2017-2018 en dat geen grond bestaat voor het oordeel dat de minister ten onrechte meer gewicht heeft toegekend aan het uitgangspunt dat uitgekeerde bekostiging waarop geen recht bestond, wordt teruggevorderd.
4.4.    Gelet op het voorgaande heeft de rechtbank terecht overwogen dat de minister in dit geval gebruik heeft mogen maken van zijn bevoegdheid tot wijziging van de bijzondere bekostiging en terugvordering daarvan voor de schooljaren 2016-2017 en 2017-2018.  
Het betoog faalt.
Conclusie
5.       Het hoger beroep is ongegrond. De aangevallen uitspraak dient te worden bevestigd.
6.       De minister hoeft geen proceskosten te vergoeden. 
Beslissing
De Afdeling bestuursrechtspraak van de Raad van State:
bevestigt de aangevallen uitspraak.
Aldus vastgesteld door mr. C.J. Borman, lid van de enkelvoudige kamer, in tegenwoordigheid van mr. A.S. Sanchit-Premchand, griffier.
w.g. Borman
lid van de enkelvoudige kamer     
De griffier is verhinderd de uitspraak te ondertekenen
Uitgesproken in het openbaar op 2 maart 2022
691

",Raad van State,2022-03-02,2022-03-02,202006423/1/A2,Uitspraak,,,Bestuursrecht,Hoger beroep,"
Bij besluit van 10 oktober 2017 heeft de minister voor Basis- en Voortgezet Onderwijs en Media de bekostiging die de stichting heeft ontvangen voor basisschool Van Dijck in verband met de samenvoeging per 1 augustus 2014 van deze school met basisschool Van Everdingen, herzien en een bedrag van € 356.802,16 teruggevorderd. Op 13 mei 2014 heeft de stichting op het zogeheten BRIN-mutatieformulier aangegeven dat basisschool Van Everdingen zal worden opgeheven met ingang van 1 augustus 2014 onder gelijktijdige samenvoeging met basisschool Van Dijck. De minister heeft de stichting in verband met de samenvoeging bijzondere bekostiging voor de schooljaren 2014-2015, 2015-2016, 2016-2017 en 2017-2018 verstrekt. Volgens de minister is de aanspraak van de stichting op deze bekostiging vervallen, omdat op 1 augustus 2014 geen leerlingen van de op te heffen school naar de fusieschool zijn overgegaan.
","

Rechtspraak.nl

","Bij besluit van 10 oktober 2017 heeft de minister voor Basis- en Voortgezet Onderwijs en Media de bekostiging die de stichting heeft ontvangen voor basisschool Van Dijck in verband met de samenvoeging per 1 augustus 2014 van deze school met basisschool Van Everdingen, herzien en een bedrag van € 356.802,16 teruggevorderd. Op 13 mei 2014 heeft de stichting op het zogeheten BRIN-mutatieformulier ..."
214,ECLI:NL:RBZWB:2022:1051,"




RECHTBANK ZEELAND-WEST-BRABANT




Strafrecht



Zittingsplaats: Breda



parketnummer: 02/068528-21




vonnis van de meervoudige kamer van 1 maart 2022 




in de strafzaak tegen 





          [verdachte]
        

geboren op [geboortedag] 1991 te [geboorteplaats]
wonende te [woonplaats]
thans gedetineerd in Penitentiaire Inrichting Arnhem
raadsman mr. Van Rooijen, advocaat te Tilburg





1Onderzoek van de zaak
De zaak is inhoudelijk behandeld op de zitting van 15 februari 2022, waarbij de officier van justitie, mr. M. Nieuwenhuis, en de verdediging hun standpunten kenbaar hebben gemaakt.




2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte



Feit 1
op 9 maart 2021 [naam 1] en [naam 2] heeft bedreigd;



Feit 2in de periode van 6 tot en met 19 februari 2021 [naam 1] heeft bedreigd;

Feit 3
in de periode van 8 tot en met 19 februari 2021 [naam 1] heeft gestalkt.





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte de aan hem ten laste gelegde feiten heeft begaan. Met betrekking tot feit 1 verwijst de officier van justitie naar de aangiftes, die elkaar over en weer bevestigen. Door verdachte is geen reden gegeven om aan de betrouwbaarheid van deze aangiftes te twijfelen. Ten aanzien van feit 2 verwijst de officier van justitie naar de aangifte, de getuigenverklaringen en het proces-verbaal van bevindingen over de bedreigingen die uit de telefoon van verdachte naar voren komen. Ter zake feit 3 verwijst de officier van justitie naar de aangifte, de getuigenverklaringen en de bevindingen van de politie. Uit de bedreigingen kan worden afgeleid dat er vrees is aangejaagd en dat verdachte aangeefster gedwongen iets te doen, namelijk een mobiele telefoon terug te geven. Verdachte heeft veelvuldig – op verschillende manieren – contact met aangeefster gezocht dan wel trachten te zoeken. Gelet op de frequentie, de intensiteit en de wijze van de contact zoeken kan worden gesproken van stalking.  



4.2


Het standpunt van de verdediging

De verdediging is van mening dat de rechtbank niet tot een bewezenverklaring kan komen van de onder 1 en 3 ten laste gelegde feiten. Ten aanzien van feit 2 heeft de verdediging geen bewijsverweer gevoerd. Ter zake feit 1 heeft de verdediging aangevoerd dat op belangrijke onderdelen in de aangiftes niet eensluidend wordt verklaard waardoor kan worden getwijfeld aan de betrouwbaarheid c.q. geloofwaardigheid van deze verklaringen. Bij gebrek aan wettig en overtuigend bewijs dient verdachte vrijgesproken te worden. Met betrekking tot feit 3 heeft de verdediging zich op het standpunt gesteld dat van wederrechtelijkheid en/of stelselmatigheid geen sprake is alsmede dat verdachte enkel zijn telefoon terug wilde, hetgeen niet te kwalificeren valt als handelingen die leiden tot de conclusie dat sprake is van stalking. Subsidiair heeft de verdediging aangevoerd dat de overtuiging ontbreekt om tot een bewezenverklaring van de stalking te komen. Aangeefster was op 21 februari 2021 kennelijk nog bij verdachte thuis. De korte periode waarin aangeefster kennelijk geen zin in contact had, kan niet worden gekwalificeerd als stalking waardoor verdachte ook van dit feit vrijgesproken dient te worden. 



4.3

Het oordeel van de rechtbank


4.3.1


De bewijsmiddelen

De bewijsmiddelen zijn in bijlage II aan dit vonnis gehecht.



4.3.2


De bijzondere overwegingen met betrekking tot het bewijs

Feit 1
De rechtbank stelt op grond van de bewijsmiddelen het volgende vast. Op 9 maart 2021 reden [naam 2] en [naam 1] in een auto over de kruising van de Wandelboslaan en de Melsbroekstraat te Tilburg. Op enig moment stond ook verdachte met zijn auto op deze kruising. [naam 2] heeft verklaard dat hij hier is klemgereden en dat hij daarna is bedreigd door verdachte. [naam 1] heeft dit in haar eerste verklaring bevestigd. In haar tweede verklaring heeft zij nader verklaard over de precieze bewoordingen van de bedreigingen. Verdachte ontkent de bedreigingen te hebben geuit.  




Betrouwbaarheid van de verklaringen

De vraag waar de rechtbank zich voor gesteld ziet is of de verklaringen van [naam 2] en [naam 1] als betrouwbaar kunnen worden aangemerkt. Met de verdediging constateert de rechtbank dat er op onderdelen verschillen zijn aan te wijzen in deze verklaringen. Beide aangevers hebben niet geheel gelijkluidend verklaard en [naam 1] heeft bepaalde informatie pas in haar tweede verklaring met de politie gedeeld, zoals een nadere verklaring omtrent de exacte bewoordingen van de bedreigingen. Anders dan de verdediging, ziet de rechtbank hierin echter geen aanleiding om te twijfelen aan de betrouwbaarheid van deze verklaringen. 



Hoewel de verklaringen op onderdelen niet (geheel) gelijkluidend zijn, is naar het oordeel van de rechtbank namelijk geen sprake van zodanige verschillen of tegenstrijdigheden, dat de verklaringen daarmee als onbetrouwbaar terzijde zouden moeten worden geschoven. Tegenover de verschillen staat namelijk dat de verklaringen van beide aangevers in grote lijnen en op significante punten overeenkomen en elkaar op die punten aanvullen. De kern van de verklaringen, zoals ook in eerste instantie door beiden verklaard, is dat [naam 2] op de desbetreffende dag samen met [naam 1] naar de moeder van verdachte is gegaan om met haar te praten over het gedrag van haar zoon. [naam 1] is tijdens dit gesprek in de auto blijven zitten. Toen zij hun weg hierna vervolgden verklaren zij beiden – los van elkaar – door verdachte klem te zijn gereden op voornoemde kruising. Verdachte is uitgestapt en in de richting van hun auto gelopen. Nadat hij slaande en schoppende bewegingen in de richting van de auto had gemaakt, deed hij bedreigende uitlatingen. Beide aangevers hebben hierover van meet af aan verklaard. 



Het gegeven dat een in dit geval aangeefster na een eerste aangifte nog aanvullend verklaart, is niet ongebruikelijk. In dit geval valt dit tevens te verklaren door de impact die het incident op aangeefster heeft gehad. Zij verklaart dat ze in paniek was en dacht dat zij en haar vader doodgereden zouden worden. Ze kreeg een angstaanval en haar Aware-knop reageerde niet. Onder die omstandigheden ligt het voor de hand dat zij zich gaandeweg meer details heeft herinnerd. Dat de precieze bewoordingen van de bedreigingen in de verklaringen van beide aangevers niet exact overeenstemmen is inherent aan situaties als deze en doet niets af aan de overeenstemmende aard en strekking. 



Bij de beoordeling van de verklaringen van aangevers betrekt de rechtbank verder dat het beeld dat wordt geschetst past bij de eerdere bedreigingen die via social media zijn geuit door verdachte. De verklaringen vinden verder steun in de verklaring van verdachte ter zitting dat hij boos was op [naam 2] en [naam 1] omdat zij bij zijn moeder waren geweest. De rechtbank ziet gelet op het voorgaande kortom geen aanleiding om te twijfelen aan de betrouwbaarheid van de verklaringen en zal deze dan ook gebruiken voor het bewijs. 



Nu de verklaringen elkaar over en weer bevestigen, acht de rechtbank wettig en overtuigend bewezen dat verdachte zich op 9 maart 2021 schuldig heeft gemaakt aan bedreiging van [naam 2] en [naam 1] .



Feit 2
Op grond van de in de bewijsbijlage opgenomen bewijsmiddelen acht de rechtbank het onderhavige aan verdachte ten laste gelegde feit wettig en overtuigend bewezen. 



Feit 3
Van belaging (stalking) als bedoeld in artikel 285b eerste lid van het Wetboek van Strafrecht is sprake wanneer iemand opzettelijk een ander herhaaldelijk lastig valt waardoor een inbreuk wordt gemaakt op diens persoonlijke levenssfeer. Bij de beoordeling van de vraag of sprake is van belaging zijn verschillende factoren van belang: de aard, de duur, de frequentie en de intensiteit van de gedragingen van de verdachte, de omstandigheden waaronder deze hebben plaatsgevonden en de invloed daarvan op het persoonlijk leven en de persoonlijke vrijheid van het slachtoffer. 



De rechtbank stelt op grond van de bewijsmiddelen het volgende vast. Verdachte heeft in de periode van 8 februari 2021 tot en met 19 februari 2021 veelvuldig (al dan niet bedreigende) sms-, app- en Facebook Messengerberichten, een e-mailbericht en een filmpje naar aangeefster gestuurd. Tevens heeft verdachte veelvuldig telefonisch contact gezocht of proberen te zoeken met aangeefster (rechtstreeks of via vrienden en kennissen van aangeefster). Ten slotte heeft verdachte meermalen bedreigingen geuit jegens aangeefster. Verdachte heeft ook bekend dit te hebben gedaan en begrijpt dat één en ander bedreigend kan zijn overgekomen. 



De rechtbank is van oordeel dat de aard, de duur, de frequentie en de intensiteit van de hiervoor vastgestelde gedragingen van verdachte, de omstandigheden waaronder deze hebben plaatsgevonden en de invloed daarvan op het persoonlijk leven en de persoonlijke vrijheid van aangeefster – naar objectieve maatstaven bezien – zodanig zijn geweest dat van een stelselmatige inbreuk op haar persoonlijke levenssfeer kan worden gesproken. Hierbij verwijst de rechtbank in het bijzonder naar de inhoud van de berichten. Hieruit komt naar voren dat verdachte veelvuldig en op dreigende, indringende en obsessieve wijze heeft geprobeerd contact te krijgen met aangeefster. De berichten waren er duidelijk op gericht om het dagelijks leven van aangeefster te ontwrichten en haar vrijheid te beperken teneinde onder meer te bereiken dat zij contact met hem zou hebben en een telefoon aan hem zou geven. Daarbij komt dat aangeefster verdachte meerdere keren heeft geblokkeerd, maar dat verdachte desondanks bleef proberen contact te zoeken. Hij heeft hiervoor zelfs andere personen ingeschakeld.  



De rechtbank verwerpt het verweer van de verdediging dat de voor stalking vereiste stelselmatigheid ontbreekt nu slechts sprake is van een relatief korte periode waarin verdachte aangeefster berichten heeft gestuurd. Gelet op de hiervoor omstandigheden, oordeelt de rechtbank de periode van ongeveer 1,5 week waarin de berichten zijn gezonden, voldoende om het gedrag van verdachte als stalking te kwalificeren. Dat het berichtenverkeer heeft plaatsgehad na de beëindiging van de relatie tussen verdachte en aangeefster, is onvoldoende om anders te oordelen. In dat kader is van belang dat verdachte en aangeefster al enige tijd voor de ten laste gelegde periode met elkaar hadden gecommuniceerd en dat aangeefster daarna te kennen heeft gegeven geen verder contact met verdachte te willen.



De rechtbank verwerpt voorts het verweer dat de gedragingen van verdachte niet wederrechtelijk zijn omdat hij slechts met recht een telefoon die volgens verdachte van hem was, terug wilde krijgen. Allereerst strekken de berichten niet slechts tot teruggave van de telefoon, maar volgt uit de berichten dat verdachte daarnaast weer contact wilde met aangeefster. Voor zover verdachte met de berichten beoogde een telefoon terug te krijgen, sluit dit bovendien niet uit dat sprake is van stalking. Zoals de rechtbank hiervoor heeft geoordeeld, is daarvan in de gegeven omstandigheden sprake. 



De rechtbank acht gelet op het voorgaande wettig en overtuigend bewezen dat verdachte zich gedurende de periode van 8 februari 2021 tot en met 19 februari 2021 schuldig heeft gemaakt aan belaging van aangeefster. 







4.4


De bewezenverklaring

De rechtbank acht wettig en overtuigend bewezen dat verdachte 



Feit 1op 9 maart 2021 te Tilburg [naam 1] (zijnde zijn ex partner) en [naam 2] heeft bedreigd met enig misdrijf tegen het leven gericht door die [naam 1] en [naam 2] voornoemd dreigend de woorden toe te voegen ""ik schiet jullie kapot"" en “ik maak jullie familie kapot” en “ik krijg jullie nog wel”, althans woorden van gelijke dreigende aard of strekking;



Feit 2in de periode 6 februari 2021 tot en met 19 februari 2021 te Tilburg, [naam 1] (zijnde zijn ex partner) heeft bedreigd met enig misdrijf tegen het leven gericht en met zware mishandeling, door die [naam 1] voornoemd dreigend de woorden toe te voegen ""ik sla al je tanden uit je smoel en van heel die huis"" en “ik sloop al je tanden uit je smoel” en “beter geef je je telefoon terug en rot je uit mijn leven, wollah anders ga verkeerd aflopen“ en “wollah je hebt een tijdbom op je“;



Feit 3in de periode van 8 februari 2021 tot en met 19 februari 2021 te Tilburg, wederrechtelijk stelselmatig opzettelijk inbreuk heeft gemaakt op de persoonlijke levenssfeer van [naam 1] (zijnde zijn ex partner), met het oogmerk die [naam 1] voornoemd, te dwingen iets te doen, en/of vrees aan te jagen, immers heeft hij, verdachte, -zakelijk weergegeven- (in voornoemde periode)- (meermalen) (telefonisch) contact gezocht/trachten te zoeken/opgenomen met die [naam 1] voornoemd en- (meermalen) via vrienden en/of kennissen van die [naam 1] voornoemd (telefonisch) contact gezocht/trachten te zoeken met die [naam 1] voornoemd en- (meermalen) (telefonisch) bedreigingen geuit aan het adres van die [naam 1] voornoemd en- (meermalen) die [naam 1] voornoemd een (bedreigend) sms- en app- en facebook Messenger en e-mailbericht en een filmpje gestuurd;



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte op te leggen een gevangenisstraf van 
236 dagen waarvan 80 dagen voorwaardelijk met aftrek van de tijd die verdachte in voorlopige hechtenis heeft doorgebracht en met een proeftijd van 2 jaar. Als bijzondere voorwaarde dient aan de voorwaardelijke straf een contactverbod met beide slachtoffers te worden verbonden. 



6.2


Het standpunt van de verdediging

De verdediging acht de door de officier van justitie gevorderde straf buitensporig hoog. Verzocht wordt om geen gevangenisstraf op te leggen nu dit de ingeslagen weg om de schuldenlast te verminderen zal doorkruisen. Daarnaast heeft verdachte de zorg voor zijn moeder. Het strafblad van verdachte is weliswaar uitgebreid, maar geen verzwarende factor, nu verdachte niet eerder verdacht is van stalking en het laatste fysieke geweldsfeit en een veroordeling voor bedreiging al weer enkele jaren geleden zijn. Ook heeft verdachte zich tot nu toe aan een stringent pakket van schorsingsvoorwaarden moeten houden. De verdediging verzoekt dan ook om een werkstraf op te leggen. 



6.3


Het oordeel van de rechtbank

Verdachte heeft zich schuldig gemaakt aan bedreiging en stalking van [naam 1] , zijnde zijn ex-partner. Verdachte heeft via sms- en appberichten, teksten op sociale media en telefoongesprekken zijn ex-partner op onbeschaamde, beledigende, intimiderende en bedreigende wijze bejegend. Verdachte heeft door de vele berichten en telefoontjes een ernstige inbreuk gemaakt op haar persoonlijke levenssfeer. Uit frustratie is verdachte haar op verschillende manieren blijven benaderen. Daarvoor heeft verdachte zelfs andere personen ingeschakeld. Hij handelde slechts vanuit zijn eigen behoefte om zijn ex-partner te spreken, terwijl zij hem op verschillende manieren te kennen had gegeven dat zij geen contact met hem wenste. Met de doodsbedreigingen heeft verdachte zijn ex-partner ernstige vrees aangejaagd. Daarnaast heeft verdachte zich schuldig gemaakt aan bedreiging van zijn ex-partner en haar vader. Verdachte heeft de auto waar zij in zaten klemgereden. Vervolgens is hij uitgestapt en is hij naar de auto toegelopen. Verdachte heeft  doodsbedreigingen geuit en daarmee zijn ex-partner en haar vader ernstige vrees aangejaagd. Dit blijkt ook uit de slachtofferverklaring van de vader waaruit naar voren komt dat hij heeft gevreesd voor zijn leven en dat het feit een diepe indruk heeft achtergelaten. De rechtbank rekent dit verdachte ernstig aan. 



De rechtbank heeft acht geslagen op het strafblad van 17 januari 2022 van verdachte, waaruit naar voren komt dat hij veelvuldig met justitie in aanraking is geweest. Op dit moment zit verdachte een langdurige gevangenisstraf uit waartoe hij in 2017 is veroordeeld. 



Daarnaast heeft de rechtbank kennisgenomen van het reclasseringsrapport van 26 januari 2022 dat over verdachte is opgemaakt. Hieruit komt naar voren dat de pro-criminele houding van verdachte als zorgwekkend moet worden gezien. Er zijn diverse probleemgebieden. Zo heeft verdachte geen zelfstandige huisvesting, geen startkwalificatie op de arbeidsmarkt en heeft hij hoge schulden. Verdachte staat wel onder bewind en zijn bewindvoerder onderzoekt ook de mogelijkheden voor ondersteuning vanuit de gemeente voor huisvesting. De houding van verdachte tijdens zijn detentie en eerdere contactmomenten wordt als zorgwekkend gezien. Hij kan zich zeer dwingend opstellen en lijkt moeite te hebben om met tegenslagen en kritiek om te gaan. Het recidivegevaar wordt ingeschat als hoog. Een gedragsinterventie gericht op zijn copingvaardigheden acht de reclassering geïndiceerd. Geadviseerd wordt een onvoorwaardelijke gevangenisstraf op te leggen. 



De rechtbank is van oordeel dat gelet op de ernst van de feiten – met name de indringendheid daarvan – niet kan worden volstaan met een andere straf dan een gevangenisstraf. Bij het bepalen van de hoogte van de straf heeft de rechtbank gekeken naar straffen die doorgaans in vergelijkbare zaken worden opgelegd en rekening gehouden met het feit dat verdachte op geen enkele manier verantwoordelijkheid neemt voor zijn handelen Met het oog op het recidivegevaar zal de rechtbank als stok achter de deur een deel van de gevangenisstraf voorwaardelijk opleggen. 



Alles afwegende acht de rechtbank een gevangenisstraf van 136 dagen waarvan 60 dagen voorwaardelijk met een proeftijd van twee jaar en met aftrek van de tijd die verdachte in voorlopige hechtenis heeft doorgebracht passend en geboden. De rechtbank zal aan de voorwaardelijke straf als bijzondere voorwaarde verbinden dat hij op geen enkele wijze - direct of indirect - contact zal opnemen, zoeken of hebben met [naam 1] en [naam 2] . Aan een gedragsinterventie gericht op zijn copingvaardigheden zoals geïndiceerd, kan wellicht in het kader van detentiefasering vorm worden gegeven. 






7De benadeelde partij

De benadeelde partij [naam 2] vordert een schadevergoeding van € 375,- voor 
feit 1.



De verdediging heeft aangevoerd dat de vordering benadeelde partij te complex is waardoor deze vordering bij de civiele rechter aangebracht dient te worden. Daarnaast heeft het slachtoffer zelf ook aandeel in het handelen van verdachte gehad waardoor van toewijzing van de vordering geen sprake kan zijn. 



De rechtbank begrijpt dat verdachte zich beroept op eigen schuld van aangever nu deze hem heeft bedreigd met een mes. Ter vaststelling van de omstandigheden waaronder de bedreiging door verdachte heeft plaatsgehad, is nader debat en wellicht bewijsvoering nodig, waarvoor dit strafgeding onevenredig zou worden belast. De benadeelde partij zal daarom niet-ontvankelijk worden verklaard in deze vordering. De vordering kan bij de burgerlijke rechter worden aangebracht.





8Het beslag

8.1


De onttrekking aan het verkeer

Het hierna in de beslissing genoemde in beslag genomen voorwerp is vatbaar voor onttrekking aan het verkeer.



Het voorwerp is van zodanige aard dat het ongecontroleerde bezit daarvan in strijd is met de wet en/of het algemeen belang.






9De wettelijke voorschriften
De beslissing berust op de artikelen 14a, 14b, 14c, 36b, 36c, 57, 285 en 285b van het Wetboek van Strafrecht zoals deze artikelen luidden ten tijde van het bewezenverklaarde.




10De beslissing
De rechtbank:



Bewezenverklaring


- verklaart het ten laste gelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 




Strafbaarheid


- verklaart dat het bewezenverklaarde de volgende strafbare feiten oplevert:


Feit 1: Bedreiging met enig misdrijf tegen het leven gericht, meermalen gepleegd;

Feit 2: Bedreiging met zware mishandeling en enig misdrijf tegen het leven gericht, 
                   meermalen gepleegd;

       Feit 3: Belaging;

- verklaart verdachte strafbaar;



Strafoplegging


- veroordeelt verdachte tot een gevangenisstraf van 136 dagen, waarvan 60 dagen voorwaardelijk met een proeftijd van twee jaar;
- bepaalt dat het voorwaardelijke deel van de straf niet ten uitvoer wordt gelegd, tenzij de rechter tenuitvoerlegging gelast, omdat verdachte voor het einde van de proeftijd de hierna vermelde voorwaarden niet heeft nageleefd;
- stelt als algemene voorwaarde dat verdachte zich voor het einde van de proeftijd niet schuldig maakt aan een strafbaar feit;

- stelt als bijzondere voorwaarde: 

* dat verdachte gedurende de proeftijd op geen enkele wijze - direct of indirect -, anders dan door middel van een advocaat, contact zal opnemen, zoeken of hebben met [naam 1] en/of [naam 2] , zo lang de reclassering dit noodzakelijk acht; de politie ziet toe op handhaving van dit contactverbod;
* dat verdachte ten behoeve van het vaststellen van zijn identiteit, medewerking verleent aan het nemen van vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage biedt;
* dat verdachte medewerking verleent aan het reclasseringstoezicht, daaronder begrepen: de medewerking van huisbezoeken en het zich melden bij de reclassering zo vaak en zolang als de reclassering dit noodzakelijk acht.


- bepaalt dat de tijd die verdachte voor de tenuitvoerlegging van dit vonnis in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;



Beslag


- verklaart onttrokken aan het verkeer het inbeslaggenomen voorwerp, te weten: 
*1 STK Verdovende Middelen (Omschrijving: G2311141);



Benadeelde partijen


- verklaart de benadeelde partij [naam 2] niet-ontvankelijk in de vordering en bepaalt dat de vordering bij de burgerlijke rechter kan worden aangebracht;
- veroordeelt de benadeelde partij [naam 2] in de kosten van verdachte, tot nu toe begroot op nihil;











Voorlopige hechtenis


- heft op het geschorste bevel voorlopige hechtenis.



Dit vonnis is gewezen door mr. L.W. Louwerse, voorzitter, mr. M.A.E. Dekker en 
mr. D.L.J. Martens, rechters, in tegenwoordigheid van K. de Klerk-Van Rijs, griffier, en is uitgesproken ter openbare zitting op 1 maart 2022



Mr. Louwerse en mr. Martens zijn niet in de gelegenheid dit vonnis mede te ondertekenen.




",Rechtbank Zeeland-West-Brabant,2022-03-01,2022-03-01,02-068528-21,Uitspraak,,,Strafrecht,Op tegenspraak,"
Bedreiging en belaging van zijn ex-partner en bedreiging van de vader van zijn ex-partner. Verdachte krijgt een gevangenisstraf van 136 dagen waarvan 60 dagen voorwaardelijk met een proeftijd van twee jaar en aftrek van de tijd die verdachte in voorlopige hechtenis heeft doorgebracht.  De rechtbank heeft aan de voorwaardelijke straf als bijzondere voorwaarde verbonden dat hij op geen enkele wijze - direct of indirect - contact zal opnemen, zoeken of hebben met deze personen.
","

Rechtspraak.nl

",Bedreiging en belaging van zijn ex-partner en bedreiging van de vader van zijn ex-partner. Verdachte krijgt een gevangenisstraf van 136 dagen waarvan 60 dagen voorwaardelijk met een proeftijd van twee jaar en aftrek van de tijd die verdachte in voorlopige hechtenis heeft doorgebracht.  De rechtbank heeft aan de voorwaardelijke straf als bijzondere voorwaarde verbonden dat hij op geen enkele wij...
215,ECLI:NL:RVS:2022:644,"

202002011/1/A2.
Datum uitspraak: 2 maart 2022
AFDELING
BESTUURSRECHTSPRAAK
Uitspraak op het hoger beroep van:
[appellant], wonend te [woonplaats],
tegen de uitspraak van de rechtbank Oost­-Brabant van 17 februari 2020 in zaak nr. 19/1974 in het geding tussen:
[appellant]
en
het bestuur van de raad voor rechtsbijstand.
Procesverloop
Bij besluit van 1 mei 2019 heeft de raad een aanvraag om een toevoeging voor verlening van rechtsbijstand aan [appellant], afgewezen.
Bij besluit van 16 juli 2019 heeft de raad het door [appellant] daartegen gemaakte bezwaar ongegrond verklaard.
Bij uitspraak van 17 februari 2020 heeft de rechtbank het door [appellant] daartegen ingestelde beroep ongegrond verklaard. Deze uitspraak is aangehecht.
Tegen deze uitspraak heeft [appellant] hoger beroep ingesteld.
De raad heeft een schriftelijke uiteenzetting gegeven.
De Afdeling heeft de zaak gevoegd met zaak nr. 202002108/1/A2 ter zitting behandeld op 26 maart 2021, waar [appellant], bijgestaan door mr. A.J.T.J. Meuwissen, advocaat te Maasbracht, en de raad, vertegenwoordigd door mr. C.W. Wijnstra, zijn verschenen.
De Afdeling heeft op de zitting de raad in de gelegenheid gesteld om nadere stukken over te leggen. Bij brief van 7 mei 2021 heeft de raad nadere stukken ingediend. Een van die stukken is het besluit van 27 april 2021, waarbij de raad de toevoeging alsnog heeft verleend.
De Afdeling heeft op 25 mei 2021 [appellant] in de gelegenheid gesteld om op de door de raad ingediende stukken te reageren. Bij brief van 21 juni 2021 heeft [appellant] daarop gereageerd.
De zaak is door de enkelvoudige kamer van de Afdeling verwezen naar een meervoudige.
[appellant] heeft nadere stukken ingediend.
De Afdeling heeft de zaak gevoegd met zaak nr. 202002108/1/A2 ter zitting behandeld op 30 november 2021, waar [appellant], vertegenwoordigd door K.W.A. Meuwissen, en de raad, vertegenwoordigd door mr. C.W. Wijnstra en mr. M. Doets, zijn verschenen. Daarna zijn de zaken gesplitst.
Overwegingen
Inleiding
1.       Op 3 april 2019 heeft A.J.T.M. Meuwissen een toevoeging aangevraagd voor het verlenen van rechtsbijstand aan [appellant] in een beroepsprocedure over de intrekking van een eerder verleende toevoeging voor een procedure tegen het UWV. Bij het in bezwaar gehandhaafde besluit van 3 mei 2019 heeft de raad de aanvraag afgewezen, omdat het volgens de raad om een probleem gaat waarvoor [appellant] geen advocaat nodig heeft.
2.       Het wettelijk kader is opgenomen in de bijlage. De bijlage maakt deel uit van deze uitspraak.
Procesbelang
3.       [appellant] heeft in beroep een rapport overgelegd van een psychiatrisch deskundigenonderzoek over hemzelf van 6 september 2017, uitgevoerd in opdracht van de Centrale Raad van Beroep. Naar aanleiding van dit rapport heeft de raad bij besluit van 27 april 2021 de gevraagde toevoeging alsnog verleend. Hiermee heeft [appellant] bereikt wat hij met het instellen van het hoger beroep heeft beoogd. Daarom heeft hij geen actueel en reëel belang bij een inhoudelijke beoordeling van het hoger beroep. Het hoger beroep moet dan ook niet-ontvankelijk worden verklaard.
Proceskostenvergoeding
4.       Zoals de Afdeling eerder heeft overwogen (bijvoorbeeld in de uitspraak van 21 februari 2018, ECLI:NL:RVS:2018:599) moet, als het hoger beroep niet-ontvankelijk is, omdat het belang ontbreekt, worden bezien of in de omstandigheden van het geval, en in het bijzonder in de reden voor het vervallen van het procesbelang, grond is gelegen om over te gaan tot een proceskostenveroordeling. Een dergelijke grond kan zijn gelegen in de omstandigheid dat het bestuursorgaan aan de appellant is tegemoetgekomen. Met overeenkomstige toepassing van de artikelen 8:75 en 8:75a van de Algemene wet bestuursrecht (hierna: Awb) is dan een proceskostenveroordeling mogelijk.
Gelet op het besluit van 27 april 2021 is sprake van tegemoetkomen als bedoeld in artikel 8:75a van de Awb. Daarom is een proceskostenveroordeling mogelijk.
4.1.    [appellant] voert aan dat een integrale proceskostenveroordeling moet plaatsvinden. Volgens hem heeft de raad ten onrechte erop gewezen dat het psychiatrische rapport eerst in beroep is overgelegd. De raad wist dat aan hem een Wajong-uitkering was toegekend, nadat de Centrale Raad van Beroep een psychiater om een deskundigenoordeel had verzocht. Er is sprake  van bijzondere omstandigheden die te vergelijken zijn met de situatie rondom de kinderopvangtoeslagaffaire. Burgers worden op voorhand monddood gemaakt, omdat zij geacht worden voor hun eigen belangen te kunnen opkomen. Uit de toeslagaffaire is ook gebleken dat de rechterlijke macht in de regel onvoldoende kritisch doorvraagt. De gemachtigde van [appellant] heeft ook een specificatie van de uren die hij aan de zaak heeft besteed, overgelegd. Op de zitting is naar voren gebracht dat hij 16 uur daaraan heeft besteed. Als dat wordt vermenigvuldigd met een uurtarief van € 225,00 plus BTW is dat in totaal een bedrag van € 4.356,00.
Subsidiair stelt [appellant] dat de procedure zowel feitelijk als juridisch zo complex is, dat de wegingsfactor op 2 behoort te worden gesteld. Hij wijst erop dat hij in beroep de Europeesrechtelijke context van toevoegingverlening uiteen heeft gezet. Meer subsidiair betoogt hij dat factor 1 moet worden toegekend.
4.2.    Zoals de Afdeling eerder heeft overwogen (bijvoorbeeld in de uitspraak van 7 augustus 2019, ECLI:NL:RVS:2019:2702) heeft het in de bijlage bij het Besluit proceskosten bestuursrecht (hierna: Bpb) neergelegde vergoedingsstelsel een forfaitair karakter. Indien zich bijzondere omstandigheden voordoen, kan op grond van artikel 2, derde lid, van het Bpb van dit forfaitaire stelsel worden afgeweken. Blijkens de nota van toelichting bij deze bepaling (Stb. 1993, 763) moet het daarbij gaan om uitzonderlijke gevallen, waarin strikte toepassing van dit forfaitaire stelsel onrechtvaardig uitpakt, bijvoorbeeld in een geval waarin de burger door gebrekkige informatieverstrekking door de overheid op uitzonderlijk hoge kosten voor het verzamelen van het benodigde feitenmateriaal is gejaagd.
4.3.    Bij de aanvraag om de toevoeging is niet vermeld dat [appellant] een psychische stoornis heeft. Eerst in het bezwaarschrift heeft hij dat vermeld en eerst in beroep heeft hij het psychiatrische rapport overgelegd. In zaak 202002108/1/A2 heeft [appellant] bij brief van 6 november 2018 de uitspraak van de Centrale Raad van Beroep van 3 oktober 2018, ECLI:NL:CRVB:2018:3058, overgelegd, maar in deze uitspraak staat alleen dat de Raad het onderzoek heeft heropend, een deskundige heeft benoemd en dat deze op 6 september 2017 een rapport heeft uitgebracht. Daaruit blijkt niet dat het om een psychiatrisch onderzoek gaat. Nog daargelaten of [appellant] gehouden was deze uitspraak in de zaak die nu voorligt over te leggen, is dit naar het oordeel van de Afdeling onvoldoende om aannemelijk te achten dat de raad wist dat [appellant] een psychische stoornis heeft, waardoor hij niet in staat was om zijn belangen zelf of met behulp van een derde, niet zijnde een advocaat, te behartigen. Alleen al daarom kan de raad niet het verwijt worden gemaakt dat hij het in bezwaar gehandhaafde besluit van 3 mei 2019 heeft genomen wetende dat dit besluit in een daartegen ingestelde procedure uiteindelijk geen stand zou houden. Verder blijkt uit de overgelegde urenspecificatie van de gemachtigde van [appellant] niet dat hij door dat besluit gedwongen is tot het inroepen van rechtshulp waar een uitzonderlijke tijdsbesteding mee was gemoeid. Er zijn dan ook geen bijzondere omstandigheden in de zin van artikel 2, derde lid, van het Bpb die moeten leiden tot een andere dan een forfaitaire proceskostenvergoeding.
Het primaire betoog faalt.
4.4.    Bij het vaststellen van de kosten van door een derde beroepsmatig verleende bijstand geldt in beginsel de wegingsfactor 1 (gemiddeld), tenzij er duidelijke redenen zijn hiervan af te wijken (vergelijk de uitspraak van de Afdeling van 11 januari 2017, ECLI:NL:RVS:2017:18). Hiervan is niet gebleken. Het gaat in deze zaak alleen om de vraag of de belangen van [appellant] alleen met een toevoeging adequaat kunnen worden behartigd. Op de zitting heeft [appellant] desgevraagd niet duidelijk gemaakt waarom deze zaak complex is. De enkele omstandigheid dat hij de Europeesrechtelijke context van toevoegingverlening uiteen heeft gezet, leidt niet tot die conclusie. Dat factor 1 moet worden toegepast, heeft hij ook niet nader toegelicht.
Het subsidiaire betoog faalt.
Conclusie
5.       Het hoger beroep is niet-ontvankelijk wegens het ontbreken van procesbelang. Gelet op de bereidheid van de raad ten aanzien van een proceskostenvergoeding voor de bezwaarschriftprocedure, zal aan [appellant]  een forfaitaire proceskostenvergoeding worden toegekend zoals hieronder is aangegeven.
6.       Er wordt 1 punt toegekend voor het indienen van het bezwaarschrift, 1 punt voor het verschijnen op de hoorzitting in bezwaar, 1 punt voor het indienen van het beroepschrift en 1 punt voor het verschijnen op de zitting bij de rechtbank. Daarnaast heeft [appellant] verklaard dat hij reis- en verblijfkosten heeft gemaakt in beroep. De reiskosten voor de zitting bij de rechtbank worden vastgesteld op € 50,40. Dat is de prijs van een retour NS tweede klasse vanaf treinstation Heerlen naar Den Bosch, de zittingsplaats van de rechtbank Oost-Brabant, plus een forfaitair bedrag van € 5,50. De verblijfkosten worden vastgesteld op het forfaitaire bedrag van € 15,16.
7.       Gelet op de Bijlage bij het Bpb wordt 1 punt toegekend voor het indienen van het hogerberoepschrift, 1 punt voor het verschijnen op de zitting van 26 maart 2021, 0,5 punt voor het indienen van het nadere stuk van 21 juni 2021 en 0,5 punt voor het verschijnen op de zitting van 30 november 2021. [appellant] heeft verzocht om vergoeding van de reis- en verblijfkosten voor de zitting bij de Afdeling van 26 maart 2021. De reiskosten worden vastgesteld op € 61,73. Dat is de prijs van een retour NS tweede klasse vanaf treinstation Heerlen naar Den Haag CS, plus een forfaitair bedrag van € 5,67. De verblijfkosten worden vastgesteld op het forfaitaire bedrag van € 15,16.
8.       [appellant] heeft ook verzocht om vergoeding van de reis- en verblijfkosten van zijn ouders voor het bijwonen van de zitting bij de Afdeling van 26 maart 2021, omdat hij niet in staat is zelfstandig te reizen. Op het proceskostenformulier heeft hij de kosten van zijn ouders aangemerkt als kosten van een getuige of deskundige. Op de zitting zijn zij echter niet als getuigen of deskundigen gehoord. Gelet op artikel 1 van het Bpb, komen de kosten van de ouders niet voor vergoeding in aanmerking.
9.       In aanmerking genomen wat hiervoor is overwogen onder 4 ten aanzien van de overeenkomstige toepassing van de artikelen 8:75 en 8:75a van de Awb, moet de raad op grond van artikel 8:108, eerste lid, gelezen in verbinding met artikel 8:41, zevende lid, aan [appellant] het door hem in beroep en hoger beroep betaalde griffierecht vergoeden.
Beslissing
De Afdeling bestuursrechtspraak van de Raad van State:
I.        verklaart het hoger beroep niet-ontvankelijk;
II.       veroordeelt het bestuur van de raad voor rechtsbijstand tot vergoeding van bij [appellant] in verband met de behandeling van het bezwaar, beroep en het hoger beroep opgekomen proceskosten tot een bedrag van € 5.019,45, waarvan € 4.877,00 is toe te rekenen aan door een derde beroepsmatig verleende rechtsbijstand.
Aldus vastgesteld door mr. C.J. Borman, voorzitter, en mr. D.A.C. Slump en mr. E.J. Daalder, leden, in tegenwoordigheid van mr. A.S. Sanchit-Premchand, griffier.
De Voorzitter is verhinderd de uitspraak te ondertekenen        
De griffier is verhinderd de uitspraak te ondertekenen
Uitgesproken in het openbaar op 2 maart 2022
691
 
BIJLAGE - Wettelijk kader
 
Algemene wet bestuursrecht
Artikel 8:75
1. De bestuursrechter is bij uitsluiting bevoegd een partij te veroordelen in de kosten die een andere partij in verband met de behandeling van het beroep bij de bestuursrechter, en van het bezwaar of van het administratief beroep redelijkerwijs heeft moeten maken. […]
[…]
Artikel 8:75a
In geval van intrekking van het beroep omdat het bestuursorgaan geheel of gedeeltelijk aan de indiener van het beroepschrift is tegemoetgekomen, kan het bestuursorgaan op verzoek van de indiener bij afzonderlijke uitspraak met toepassing van artikel 8:75 in de kosten worden veroordeeld. […]
[…]
Besluit proceskosten bestuursrecht
Artikel 1
Een veroordeling in de kosten als bedoeld in artikel 8:75 onderscheidenlijk een vergoeding van de kosten als bedoeld in artikel 7:15, tweede lid, of 7:28, tweede lid, van de Algemene wet bestuursrecht kan uitsluitend betrekking hebben op:
a. kosten van door een derde beroepsmatig verleende rechtsbijstand,
b. kosten van een getuige of deskundige die door een partij of belanghebbende is meegebracht of opgeroepen, dan wel van een deskundige die aan een partij verslag heeft uitgebracht,
c. kosten van een tolk die door een partij of een belanghebbende is meegebracht of opgeroepen,
d. reis- en verblijfskosten van een partij of een belanghebbende,
e. verletkosten van een partij of belanghebbende,
f. kosten van uittreksels uit de openbare registers, telegrammen, internationale telexen, internationale telefaxen en internationale telefoongesprekken, en
g. kosten van het als gemachtigde optreden van een arts in zaken waarin enig wettelijk voorschrift verplicht tot tussenkomst van een gemachtigde die arts is.
Artikel 2
1. Het bedrag van de kosten wordt bij de uitspraak, onderscheidenlijk de beslissing op het bezwaar of het administratief beroep als volgt vastgesteld: a. ten aanzien van de kosten, bedoeld in artikel 1, onderdeel a:
overeenkomstig het in de bijlage opgenomen tarief;
[..]
d. ten aanzien van de kosten, bedoeld in artikel 1, onderdeel d: overeenkomstig artikel 11, eerste lid, onderdeel d, van het Besluit tarieven in strafzaken 2003;
[…]
3. In bijzondere omstandigheden kan van het eerste lid worden afgeweken.

",Raad van State,2022-03-02,2022-03-02,202002011/1/A2,Uitspraak,,,Bestuursrecht,Hoger beroep,"
Bij besluit van 1 mei 2019 heeft het bestuur van de raad voor rechtsbijstand een aanvraag om een toevoeging voor verlening van rechtsbijstand aan [appellant], afgewezen. Op 3 april 2019 heeft A.J.T.M. Meuwissen een toevoeging aangevraagd voor het verlenen van rechtsbijstand aan [appellant] in een beroepsprocedure over de intrekking van een eerder verleende toevoeging voor een procedure tegen het UWV. Bij het in bezwaar gehandhaafde besluit van 3 mei 2019 heeft de raad de aanvraag afgewezen, omdat het volgens de raad om een probleem gaat waarvoor [appellant] geen advocaat nodig heeft.
","

Rechtspraak.nl

","Bij besluit van 1 mei 2019 heeft het bestuur van de raad voor rechtsbijstand een aanvraag om een toevoeging voor verlening van rechtsbijstand aan [appellant], afgewezen. Op 3 april 2019 heeft A.J.T.M. Meuwissen een toevoeging aangevraagd voor het verlenen van rechtsbijstand aan [appellant] in een beroepsprocedure over de intrekking van een eerder verleende toevoeging voor een procedure tegen he..."
216,ECLI:NL:GHARL:2022:1617,,Gerechtshof Arnhem-Leeuwarden,2022-03-01,2022-03-02,200.301.544/01,Uitspraak,,,Civiel recht,,,,No summary available
217,ECLI:NL:RBNNE:2022:555,,Rechtbank Noord-Nederland,2022-03-01,2022-03-02,NL22.1671,Uitspraak,,,Bestuursrecht; Vreemdelingenrecht,,,,No summary available
218,ECLI:NL:RBNNE:2022:557,,Rechtbank Noord-Nederland,2022-03-01,2022-03-02,NL22.2432,Uitspraak,,,Bestuursrecht; Vreemdelingenrecht,,,,No summary available
219,ECLI:NL:RBNNE:2022:556,,Rechtbank Noord-Nederland,2022-03-01,2022-03-02,NL22.1672,Uitspraak,,,Bestuursrecht; Vreemdelingenrecht,,,,No summary available
220,ECLI:NL:RBNNE:2022:559,,Rechtbank Noord-Nederland,2022-03-01,2022-03-02,NL22.2507,Uitspraak,,,Bestuursrecht; Vreemdelingenrecht,,,,No summary available
221,ECLI:NL:RVS:2022:654,"

201907135/1/R1.
Datum uitspraak: 2 maart 2022
AFDELING
BESTUURSRECHTSPRAAK
Uitspraak in het geding tussen:
[appellant] en anderen, allen wonend te Veghel, gemeente Meierijstad,
appellanten,
en
de raad van de gemeente Meierijstad,
verweerder.
Procesverloop
Bij besluit van 27 juni 2019 heeft de raad het bestemmingsplan ""Afronding Bunderse Hoek"" vastgesteld.
Tegen dit besluit hebben [appellant] en anderen beroep ingesteld.
De raad heeft een verweerschrift ingediend.
[appellant] en anderen en de raad hebben nadere stukken ingediend.
De Afdeling heeft de zaak ter zitting behandeld op 6 juli 2021, waar [appellant] en anderen, vertegenwoordigd door [gemachtigde 1], [gemachtigde 2], [gemachtigde 3], [gemachtigde 4] en bijgestaan door mr. R.J. Wevers, advocaat te Den Bosch, en de raad, vertegenwoordigd door mr. M. de Jong, advocaat te Kerkdriel, zijn verschenen. Voorts zijn KDO Vastgoedontwikkeling B.V., vertegenwoordigd door mr. T.E.P.A. Lam, advocaat te Nijmegen, Van Grunsven Ontwikkeling, vertegenwoordigd door [gemachtigde 5], Witte Projecten en Klokgroep, vertegenwoordigd door [gemachtigde 6], en [gemachtigde 7], ter zitting als partij gehoord.
Overwegingen
Inleiding
1.       Het bestemmingsplan voorziet in een juridisch-planologisch kader voor de ontwikkeling van een nieuwe woonwijk met 97 woningen tussen de bestaande woonwijk ""De Bunders"" en de Udenseweg in Veghel. Het oppervlak van het nieuwe woongebied bedraagt ongeveer 3,5 hectare. KDO Vastgoedontwikkeling is voornemens een gedeelte van het plangebied te ontwikkelen.
1.1.    Op 4 september 2014 heeft de raad van de voormalige gemeente Veghel (thans: gemeente Meierijstad) (voor het eerst) het bestemmingsplan ""Afronding Bunderse Hoek"" vastgesteld. Dit bestemmingsplan is naar aanleiding van een beroep van [appellant] en anderen (in een andere samenstelling van de groep appellanten dan in het voorliggende beroep) door de Afdeling vernietigd bij uitspraak van 29 april 2015, ECLI:NL:RVS:2015:1340.
1.2.    Op 20 oktober 2016 is het bestemmingsplan ""Afronding Bunderse Hoek 2016"" vastgesteld door de raad van de toenmalige gemeente Veghel. Ook dat bestemmingsplan is naar aanleiding van het beroep van [appellant] en anderen (wederom in een andere samenstelling appellanten dan bij het voorliggende beroep) door de Afdeling vernietigd bij uitspraak van 2 augustus 2017, ECLI:NL:RVS:2017:2072.
2.       [appellant] en anderen zijn omwonenden van het plangebied en kunnen zich niet verenigen met de geplande woonwijk. Zij vrezen hierdoor een aantasting van hun woon- en leefklimaat.
Toetsingskader
3.       Bij de vaststelling van een bestemmingsplan moet de raad bestemmingen aanwijzen en regels geven die de raad uit het oogpunt van een goede ruimtelijke ordening nodig acht. De raad heeft daarbij beleidsruimte en moet de betrokken belangen afwegen. De Afdeling beoordeelt aan de hand van de beroepsgronden of het besluit tot vaststelling van het bestemmingsplan in overeenstemming is met het recht. De Afdeling stelt niet zelf vast of het plan in overeenstemming is met een goede ruimtelijke ordening, maar beoordeelt aan de hand van de beroepsgronden of de raad zich in redelijkheid op het standpunt heeft kunnen stellen dat het plan strekt ten behoeve van een goede ruimtelijke ordening.
4.       De relevante wet- en regelgeving zijn opgenomen in de bijlage van deze uitspraak. Deze bijlage maakt deel uit van deze uitspraak.
Het beroep
Intrekking
5.       Ter zitting hebben [appellant] en anderen hun beroepsgrond dat ten behoeve van het bestemmingsplan opnieuw afdeling 3.4 van de Algemene wet bestuursrecht (hierna: Awb) doorlopen had moeten worden ingetrokken. Ook hebben zij ingetrokken het daarmee samenhangende betoog dat een aantal belanghebbenden hierdoor niet in de gelegenheid is geweest om een zienswijze in te dienen.
Herhaling van eerder aangevoerde beroepsgronden
6.       De raad stelt dat de beroepsgronden over de verenigbaarheid van het bestemmingsplan met de provinciale Verordening ruimte Noord-Brabant, de verkeersafwikkeling en de waterberging in deze procedure niet opnieuw aan de orde kunnen worden gesteld, omdat de Afdeling over die onderwerpen al in de uitspraak van 2 augustus 2017 een oordeel heeft gegeven. Over dit standpunt overweegt de Afdeling dat in zijn algemeenheid inderdaad niet kan worden aanvaard dat, behoudens het geval dat een wijziging in het besluit of een verandering van omstandigheden daartoe aanleiding geeft, in een beroep tegen een nieuw besluit dat is genomen na de vernietiging van een eerder besluit en is gebaseerd op dezelfde uitgebreide voorbereidingsprocedure als bedoeld in afdeling 3.4 van de Awb, een appellant nieuwe argumenten zou kunnen aanvoeren teneinde te bewerkstellingen dat de rechter terugkomt van een in de eerdere uitspraak als definitief bedoelde verwerping van een beroepsgrond van die appellant. Een andere opvatting zou op onaanvaardbare wijze afbreuk doen aan de rechtszekerheid van andere partijen in een procedure als deze (vergelijk de uitspraak van de Afdeling van 8 april 2015, ECLI:NL:RVS:2015:1115, r.o. 7.1.).
6.1.    Niet in geschil is dat een aantal appellanten pas recentelijk, na de uitspraak van de Afdeling van 2 augustus 2017, eigenaar is geworden van een woning in de directe nabijheid van het plangebied. Gelet hierop kan deze appellanten redelijkerwijs niet worden verweten niet eerder te zijn opgekomen tegen de voorziene ontwikkeling, zodat het voorgaande aan deze appellanten niet kan worden tegengeworpen (vergelijk de uitspraak van de Afdeling van 23 juli 2014, ECLI:NL:RVS:2014:2753, r.o. 1 en de uitspraak van 20 februari 2019, ECLI:NL:RVS:2019:547, r.o. 12). Dit is de reden waarom de Afdeling ook de argumenten bespreekt die ten opzichte van de uitspraak van 2 augustus 2017 nieuw zijn en dienen ter onderbouwing van in die uitspraak reeds definitief afgedane beroepsgronden.
Artikel 3.1.6, tweede lid, Besluit ruimtelijke ordening
7.       [appellant] en anderen betogen dat de behoefte aan de voorziene woningen in strijd met artikel 3.1.6, tweede lid, van het Besluit ruimtelijke ordening (hierna: het Bro) onvoldoende inzichtelijk is aangetoond. Zij voeren aan dat de behoefte (zowel kwantitatief als kwalitatief) aan woningen in de plantoelichting is gebaseerd op onjuist cijfermateriaal. Kort gezegd wordt volgens hen voor de periode 1/1/2018 - 1/1/2028 ten onrechte uitgegaan van een behoefte aan 941 woningen voor de 13 kernen van Meierijstad. Dit moet volgens hen 628 woningen voor de kern Veghel en de kerkdorpen samen zijn en voor de kern Veghel 525 woningen. Zij voeren aan dat de raad bij de berekening ten onrechte is uitgegaan van een periode van 9 jaar, terwijl het aantal van 2.351 woningen was berekend voor een periode van 10 jaar (periode 1/1/2018 tot 1/1/2028). Daarnaast heeft de raad volgens [appellant] en anderen de ontwikkelingen op de woningmarkt in 2018 buiten beeld gelaten, omdat de raad het aantal harde bouwplannen op 1 januari 2019 heeft verrekend met de behoefte op 1 januari 2018. Verder stellen [appellant] en anderen, onder verwijzing naar de woningbouwmatrix zoals opgevraagd bij de gemeente, dat de harde plancapaciteit op 1 januari 2018 1.723 woningen bedroeg, wat maakt dat op 1 januari 2018 slechts een behoefte van 628 woningen bestond.
7.1.    Niet in geschil is dat het bestemmingsplan voorziet in een nieuwe stedelijke ontwikkeling buiten bestaand stedelijk gebied als bedoeld in artikel 1.1.1, onder h, van het Bro. In paragraaf 5.2.2 van de plantoelichting staat dat wordt voorzien in een behoefte die niet binnen het bestaand stedelijk gebied kan worden voorzien. Onder verwijzing naar de provinciale bevolkings- en woningbehoefteprognose van 2017 wordt in de plantoelichting gesteld dat de woningvoorraad tot 2028 zal toenemen met 3.941 woningen (scenario hoog). Onder verwijzing naar de gemeentelijke woonvisie ""Woonvisie Meierijstad 2018"", vastgesteld door de raad op 5 juli 2018 (hierna: de woonvisie), die uitgaat van de provinciale bevolkingsprognoses, bedraagt de bevolkingsbehoefte voor de voormalige gemeente Veghel 2.351 woningen tot 2028. De Bunderse Hoek maakt deel uit van de marktregio Veghel, die naast de kern Veghel bestaat uit de kernen Boerdonk, Eerde, Erp, Keldonk, Mariaheide en Zijtaart. Voor de kern Veghel wordt in de plantoelichting uitgegaan van een kwantitatieve woningbehoefteprognose van 1.034 woningen tot 2028.
In de plantoelichting is de beschikbare (harde en zachte) plancapaciteit binnen bestaand stedelijk gebied in kaart gebracht. Geconcludeerd is dat de harde plancapaciteit in Veghel 1.410 woningen bedraagt en dat de marktruimte daarmee (2.351 - 1.410) 941 woningen bedraagt. Daarna is een aantal locaties met zachte plancapaciteit binnen bestaand stedelijk gebied in de kern Veghel geanalyseerd. Geconcludeerd wordt dat, behoudens de locatie Rembrandtboulevard, er eigenlijk geen locaties zijn waar vrijstaande woningen, tweekappers en rijwoningen in een groen-stedelijk woonmilieu gerealiseerd kunnen worden, omdat de binnenstedelijke locaties hoofdzakelijk worden ingezet om te voorzien in de behoefte aan appartementen.
Omdat de woonbehoefte in Veghel tot 2028 941 woningen bedraagt, staat in de plantoelichting dat ruimschoots behoefte bestaat aan de woningen die het bestemmingsplan mogelijk maakt en dat die behoefte niet binnen bestaand stedelijk gebied kan worden voorzien.
7.2.    [appellant] en anderen gaan in hun beroepschrift in op verschillende aannames van de raad beschreven in paragraaf 5.2.2 van de plantoelichting. De Afdeling bespreekt deze beroepsgrond van [appellant] en anderen daarom stap voor stap. Hierna komt eerst aan de orde de door de raad geprognosticeerde behoefte aan woningen in Meierijstad (r.o. 7.3). Vervolgens de geprognosticeerde behoefte aan woningen in de kern Veghel (r.o. 7.4). Daarna zal worden ingegaan op de beroepsgrond van [appellant] en anderen over de kwalitatieve behoefte (7.5). Tot slot wordt vanaf 8.1ingegaan op de vraag in hoeverre binnen bestaand stedelijk gebied in die behoefte kan worden voorzien.
Behoefte Meierijstad
7.3.    [appellant] en anderen betwisten de door de raad aangenomen behoefte aan 3.941 woningen voor de gemeente Meierijstad. Zij voeren aan dat niet duidelijk is waarom de raad heeft aangesloten bij de prognose ‘hoog’, met name gezien de raadsinformatiebrief van 16 april 2019 waarin het college van burgemeester en wethouders de raad ervan op de hoogte stelt dat in 2018 beduidend meer woningen zijn gerealiseerd dan wat voor dat jaar aan concrete behoefte (394) was geprognosticeerd. Volgens [appellant] en anderen moet worden uitgegaan van de lage prognoses waarbij de behoefte voor de periode 2018-2028 op 3.025 woningen wordt geschat. Gelet op de prognoses over de toename van het aantal huishoudens geldt daarmee nog steeds een marge van 290 woningen.
Voorts wijzen zij erop dat het aantal van 3.941 woningen niet is terug te vinden in de provinciale prognoses. Onder verwijzing naar het provinciale overzicht ""Indicatie omvang woningvoorraad 2017-2040 - scenario ‘hoog’"", van mei 2017 stellen zij dat het voor de periode 1-1-2018 tot 1-1-2028 gaat om slechts 3.755 woningen.
7.3.1. De raad heeft ter zitting toegelicht dat het gemeentebestuur aansluiting heeft gezocht bij de prognose ‘hoog’ om een woningtekort in de toekomst te voorkomen, omdat bij de prognose ‘laag’ een risico op een woningtekort zou bestaan. Gezien de huidige woningmark acht de Afdeling dit geen onredelijk uitgangspunt. Over de raadsinformatiebrief van 16 april 2019 heeft de raad toegelicht dat in 2017 183 minder woningen waren toegevoegd aan de woningvoorraad dan het aantal van 394 dat voor dat jaar was geprognosticeerd. Dit is in 2018 rechtgetrokken met de toevoeging van 172 extra woningen, bovenop de 455 die voor dat jaar waren geprognosticeerd. Hiermee is volgens de raad de achterstand van 2017 weer ingelopen. Ten aanzien van het betoog van [appellant] en anderen dat in de gemeentelijke woonvisie de verkeerde prognosecijfers zijn gebruikt, stelt de raad dat aan de woonvisie geactualiseerde cijfers ten grondslag zijn gelegd. Ter zitting hebben [appellant] en anderen erkend dat zij in Statline, de databank van het Centraal Bureau voor de statistiek, een bevestiging hiervan hebben gezien, hetgeen de prognose ‘hoog’ in de gemeentelijke woonvisie van 3.940 woningen voor Meierijstad verklaart.
7.3.2. Gezien het vorenstaande ziet de Afdeling in hetgeen [appellant] en anderen hebben aangevoerd geen aanleiding voor het oordeel dat de raad niet in redelijkheid heeft kunnen uitgaan van een behoefte van (afgerond) 3.940 woningen voor Meierijstad.
Behoefte kern Veghel
7.4.    [appellant] en anderen betwisten de door de raad aangenomen marktruimte van (2.351 - 1.410 (harde plancapaciteit)) 941 woningen voor de kern Veghel. Volgens hen is het getal van 2.351 niet juist. Ook stellen zij vragen bij de voor Veghel gehanteerde verstedelijkingsopgave van 900 woningen. Volgens [appellant] en anderen is de kwantitatieve behoefte aan woningen beduidend minder, namelijk een kwantitatieve behoefte resteerde van 628 woningen voor de kern Veghel en de voormalige kerkdorpen en 525 voor alleen de kern Veghel.
7.4.1. In bijlage 2 van de woonvisie zijn de (afgerond) 3.940 woningen toegekend aan de verschillende kernen van de gemeente Meierijstad. Daarvan worden volgens de plantoelichting 2.351 woningen toegekend aan de voormalige gemeente Veghel. De Afdeling stelt vast dat [appellant] en anderen terecht stellen dat in de plantoelichting abusievelijk wordt uitgegaan van 2.351 in plaats van (1.034+900+404 (voormalige kernen Veghel: Boerdonk, Eerde, Erp, Keldonk, Mariaheide en Zijtaart)) 2.338 woningen, oftewel 13 woningen te veel. Uitgaande van hun berekening resteert een behoefte aan 2.338 woningen. Ten aanzien van het betoog van [appellant] en anderen dat onduidelijk is waarom de verstedelijkingsopgave van 900 woningen in de woonvisie wordt toegekend aan de kern Veghel, heeft de raad ter zitting toegelicht dat Veghel naast de snelweg ligt en daarmee een aantrekkelijke vestigingslocatie is voor woningzoekenden ten opzichte van de andere kernen van Meierijstad. Dit komt de Afdeling aannemelijk voor.
7.4.2. In paragraaf 5.2.2 van de plantoelichting wordt onder verwijzing naar bijlage 2 van de plantoelichting gesteld dat de harde plancapaciteit voor woningbouwplannen per 1 januari 2019 1.410 woningen bedroeg. Daartoe behoort Veghels Buiten met een harde plancapaciteit van 551 woningen. Zou het betoog van [appellant] en anderen al gevolgd moeten worden en geconcludeerd moeten worden dat de harde plancapaciteit hoger was en dat een kwantitatieve behoefte resteerde van 628 woningen voor de kern Veghel en de voormalige kerkdorpen en 525 voor alleen de kern Veghel, dan moet worden geconcludeerd dat er nog steeds een kwantitatieve behoefte is aan de woningen die in het bestemmingsplan zijn voorzien. Dat geldt ook als daar nog de door [appellant] en anderen genoemde van zachte naar harde plancapaciteit omgezette initiatieven van Markt 14-18 en bestemmingsplan Beatrixsingel (wat daar ook van zij) van zou moeten worden afgetrokken.
Kwalitatieve behoefte
7.5.    [appellant] en anderen voeren aan dat ten onrechte is voorzien in een globale woonbestemming, en dat in strijd met artikel 3.1.6, tweede lid, van het Bro niet inzichtelijk is gemaakt of het bestemmingsplan voorziet in een kwalitatieve behoefte.
7.5.1. Op grond van artikel 3.1, eerste lid, van de Wet ruimtelijke ordening mag een bestemmingsplan een nadere specificering in de regels bevatten over de woningbouwcategorieën, maar de raad is op grond van artikel 3.1 van de Wro tot een dergelijke specificering niet verplicht. Uit de plantoelichting volgt dat niet is gekozen voor een nadere specificering van woningbouwcategorieën. Op die manier kan volgens de raad worden ingespeeld op de actuele (kwalitatieve) behoefte aan een bepaalde woningbouwcategorie op het moment van de bouwaanvraag. Omdat de kwantitatieve behoefte aan woningbouw in ruime mate is aangetoond, ziet de Afdeling niet in waarom de raad gehouden was tot nadere specificering van woningbouwcategorieën. Gelet daarop ziet de Afdeling evenmin waarom de raad op grond van artikel 3.1.6, tweede lid, van het Bro gehouden zou zijn om ook de behoefte aan de verschillende woningbouwcategorieën te verantwoorden in de plantoelichting. Voor zover [appellant] en anderen in dit verband verwijzen naar de overzichtsuitspraak van de Afdeling van 28 juni 2017, ECLI:NL:RVS:2017:1724, r.o. 9, overweegt de Afdeling het volgende. In de overzichtsuitspraak overweegt de Afdeling dat het bij de beschrijving van de behoefte op grond van artikel 3.1.6, tweede lid, van het Bro, niet uitgesloten is dat het naast de kwantitatieve behoefte ook kan gaan om een kwalitatieve behoefte. Dit is aan de orde wanneer de behoefte aan een nieuwe stedelijke ontwikkeling wordt gerelateerd aan het specifieke karakter van die stedelijke ontwikkeling. Een dergelijke situatie doet zich hier niet voor. Het bestemmingsplan voorziet immers juist niet in een bestemming voor specifieke woningbouwcategorieën.
7.6.    Met inachtneming van het voorgaande ziet de Afdeling in wat [appellant] en anderen hebben aangevoerd geen aanleiding voor het oordeel dat de raad in strijd met artikel 3.1.6, tweede lid, van het Bro de behoefte aan de voorziene stedelijke ontwikkeling in de plantoelichting onvoldoende inzichtelijk heeft gemaakt.
Het betoog slaagt niet.
Beschikbare locaties binnen bestaand stedelijk gebied
8.       [appellant] en anderen betogen dat de raad in strijd met artikel 3.1.6, tweede lid, van het Bro onvoldoende heeft gemotiveerd waarom niet binnen bestaand stedelijk gebied in de behoefte kan worden voorzien. Hiertoe voeren zij aan dat de raad bij het in kaart brengen van alternatieve locaties binnen bestaand stedelijk gebied zich ten onrechte heeft beperkt tot inbreidings- en transformatielocaties. Ook had Veghels Buiten volgens hen bij deze afweging betrokken moeten worden. Voorts stellen zij onder verwijzing naar een woningbouwmatrix dat de raad niet alle mogelijke inbreidings- en transformatielocaties bij de afwegingen heeft betrokken, zoals de locatie Rembrandtboulevard met plaats voor 224 woningen, alsmede 86 woningen op niet nader aangeduide locaties. Ook indien de locatie Rembrandtboulevard geen doorgang vindt, kunnen volgens hen 86 van de 97 woningen worden gerealiseerd op een inbreidingslocatie elders. In dit verband noemen zij als voorbeelden de locatie sportschool Rob van Dijk die volgens hen in tegenstelling tot wat in de plantoelichting staat wel voor woningbouw geschikt is, de voormalige middelbare school Veghel en het winkelcentrum van Veghel.
8.1.    In paragraaf 5.2.2 van de plantoelichting is uitgaande van een kwantitatieve behoefte van 941 woningen, een aantal zachte plannen en potentiële locaties in bestaand stedelijk gebied beoordeeld op hun geschiktheid en beschikbaarheid voor de voorziene 97 woningen. Ten aanzien van de locatie Rembrandtboulevard is erkend dat daar wordt voorzien in 224 woningen, maar wordt opgemerkt dat ten tijde van de vaststelling van het bestemmingsplan onzeker was of dat plan uiteindelijk doorgang zou kunnen vinden omdat het besluit tot vaststelling van het bestemmingsplan voor die locatie door de Afdeling was vernietigd. Ook als de locatie Rembrandtboulevard uiteindelijk wel wordt ontwikkeld, bestaat volgens de plantoelichting nog steeds behoefte om de Bunderse Hoek buiten bestaande stedelijk gebied te ontwikkelen.
8.2.    In hetgeen [appellant] en anderen hebben aangevoerd ziet de Afdeling geen aanleiding voor het oordeel dat de raad zich ten onrechte op dit standpunt heeft gesteld. Hierbij neemt de Afdeling in aanmerking dat de raad ten aanzien van de door [appellant] en anderen genoemde binnenstedelijke locaties heeft toegelicht dat deze niet meer beschikbaar zijn omdat zij reeds gereserveerd zijn voor andere bouwplannen of voornamelijk bedoeld zijn voor de ontwikkeling van hoogbouw ten behoeve van sociale woning(hoog)bouw, waarin het voorliggende bestemmingsplan niet voorziet. Overigens heeft de raad onder verwijzing naar de uitspraak van de Afdeling van 5 februari 2014, ECLI:NL:RVS:2014:307, r.o. 10.4, terecht aangevoerd dat hij, mits deugdelijk gemotiveerd, ervoor mag kiezen om uitbreiding mogelijk te maken voordat alle inbreidings- en transformatielocaties zijn benut, indien de behoefte groter is dan waaraan kan worden voldaan binnen het bestaand stedelijk gebied. In hetgeen [appellant] en anderen hebben aangevoerd, ziet de Afdeling geen grond om eraan te twijfelen dat de woningen die kunnen worden gerealiseerd op het aantal beschikbare binnenstedelijke locaties hoger ligt dan de aangetoonde kwantitatieve behoefte aan woningen. Voor zover [appellant] en anderen nog wijzen op de locatie Veghels Buiten stelt de Afdeling aan de hand van bijlage 2 bij de plantoelichting vast dat die locatie is meegenomen in de hiervoor besproken harde plancapaciteit van 1.410 woningen. Nog daargelaten dat de raad er op wijst dat deze locatie niet binnen bestaand stedelijk gebied ligt en daarom in het kader van de bespreking van binnenstedelijke alternatieve locaties buiten beschouwing kon worden gelaten.
8.3.    Gelet op het vorenstaande ziet de Afdeling ook geen grond voor het oordeel dat in de toelichting bij het plan in strijd met artikel 3.1.6, tweede lid, van het Bro onvoldoende inzichtelijk is gemaakt waarom niet binnen bestaand stedelijk gebied kan worden voorzien in de behoefte.
Het betoog slaagt niet.
9.       Gelet op het voorgaande is de conclusie dat wat [appellant] en anderen hebben aangevoerd geen aanleiding geeft voor het oordeel dat de raad het bestemmingsplan in strijd met artikel 3.1.6, tweede lid, van het Bro heeft vastgesteld.
Het betoog faalt.
Strijd Verordening ruimte Noord-Brabant
10.     [appellant] en anderen betogen dat het bestemmingsplan in strijd met artikel 4.2, tweede lid, onder a, van de ""Verordening ruimte Noord-Brabant"", die ten tijde van de vaststelling van het bestemmingsplan laatstelijk was gewijzigd op 7 december 2018 (hierna: de VrNB 2018) voorziet in bebouwing buiten bestaand stedelijk gebied. De aanwijzing van de provincie van het plangebied als bestaand stedelijk gebied op de bij de VrNB 2018 behorende themakaart is, gelet op de definitie van bestaand stedelijk gebied in artikel 1.1.1, eerste lid, onder h, van het Bro volgens hen onjuist en derhalve onverbindend. Voorts kan de voorziene stedelijke ontwikkeling niet met toepassing van artikel 3.1, tweede lid, van de VrNB 2018 worden gerealiseerd, aldus [appellant] en anderen.
10.1.  Ten tijde van de vaststelling van het bestemmingsplan gold de VrNB 2018. De Afdeling stelt vast dat het bestemmingsplan voorziet in een stedelijke ontwikkeling als bedoeld in artikel 1.85 van de VrNB 2018. Om te kunnen vaststellen of het bestemmingsplan is vastgesteld in strijd met artikel 4.2 van de VrNB 2018 moet worden beoordeeld of het plangebied bestaand stedelijk gebied betreft als bedoeld in de VrNB 2018. Bestaand stedelijk gebied wordt in artikel 1.18 van de VrNB 2018 gedefinieerd als gebied dat het bestaande ruimtebeslag van een kern bevat ten behoeve van een samenhangende ruimtelijke structuur van stedelijke functies. Het plangebied is op de themakaart ‘Stedelijke ontwikkeling’ die behoort bij de VrNB 2018, aangemerkt als bestaand stedelijk gebied, stedelijk concentratiegebied. Dit betekent dat provinciale staten het plangebied - ook al staan daar nog geen woningen - zien als ruimtebeslag van een kern ten behoeve van een samenhangende ruimtelijke structuur van stedelijke functies Gelet op het voorgaande is het plangebied bestaand stedelijk gebied als bedoeld in de VrNB 2018. Gelet hierop is het bestemmingsplan niet in strijd met artikel 3.1, tweede lid, onder a, en artikel 4.2 van de VrNB 2018 vastgesteld.
10.2.  Voor zover [appellant] en anderen onder verwijzing naar artikel 1.1.1, eerste lid, onder h, van het Bro betogen dat het plangebied op deze themakaart ten onrechte als bestaand stedelijk gebied is aangewezen en dat die themakaart buiten toepassing moet worden gelaten, overweegt de Afdeling het volgende. De als bijlagen bij de VrNB 2018 behorende kaarten met gebiedsbegrenzingen vormen, mede gelet op artikel 1, lid 1.1, van de VrNB 2018, een onlosmakelijk geheel met de regels van de VrNB 2018. De begrenzing van het bestaand stedelijk gebied in de VrNB 2018 is een algemeen verbindend voorschrift (vergelijk de uitspraak van 18 november 2015, ECLI:NL:RVS:2015:3514) waartegen gelet op artikel 8.3, eerste lid, onder a, van de Awb geen beroep open staat. Een rechter kan een algemeen verbindend voorschrift dat geen wet in formele zin is, in een zaak over een besluit dat op dat voorschrift gebaseerd is, echter wel toetsen op rechtmatigheid. In het bijzonder gaat het daarbij om de vraag of het voorschrift niet in strijd is met hogere regelgeving. De rechter komt ook de bevoegdheid toe te beoordelen of dat algemeen verbindend voorschrift een voldoende deugdelijke grondslag biedt voor het besluit waarover de zaak gaat. Bij die indirecte toetsing van het algemeen verbindend voorschrift vormen de algemene rechtsbeginselen en de algemene beginselen van behoorlijk bestuur een belangrijk richtsnoer, waarbij de toetsing wordt verricht op de wijze zoals de Afdeling die heeft uiteengezet in haar uitspraak van 12 februari 2020, ECLI:NL:RVS:2020:452.
10.3.  In hetgeen [appellant] en anderen hebben aangevoerd ziet de Afdeling geen aanleiding voor het oordeel dat de VrNB 2018 buiten toepassing moet blijven omdat de definitie van bestaand stedelijk gebied in artikel 1.18 van de VrNB 2018 en de bijbehorende themakaart in strijd zouden zijn met de definitie van artikel 1.1.1, eerste lid, onder h, van het Bro. Uit bijlage 1 bij de toelichting bij de VrNB 2018 volgt immers dat voor de bepaling van bestaand stedelijk gebied onder de VrNB 2018 geen aansluiting is gezocht bij artikel 1.1.1, eerste lid, onder h, van het Bro, maar dat de aanwijzing heeft plaatsgevonden door middel van een geometrische plaatsbepaling en verbeelding op de kaart. De VrNB 2018 hanteert dus een andere definitie voor ‘bestaand stedelijk gebied’ dan het Bro, met als resultaat een ander toetsingskader dan neergelegd in artikel 3.1.6, tweede lid, Bro. Anders dan [appellant] en anderen kennelijk menen is het Bro geen toetsingskader voor het vaststellen van de VrNB 2018 en niet in strijd met hogere regelgeving. Dat de VrNB 2018 een andere uitleg geeft aan het begrip ‘bestaand stedelijk gebied’ dan in het Bro is gedaan, laat ook onverlet dat ook moet worden voldaan aan de verplichting die voortvloeit uit artikel 3.1.6, tweede lid, van het Bro.
Het betoog faalt.
Gemeentelijk beleid
11.     [appellant] en anderen betogen dat het bestemmingsplan is vastgesteld in strijd met gemeentelijk beleid zoals dat is neergelegd in de  woonvisie. Zo mag volgens dat beleid niet meer dan 70% van de woningbouwplannen harde en zachte plancapaciteit betreffen.
11.1.  In de woonvisie staat dat ""We zorgen voor de nodige flexibiliteit in ons woningbouwprogramma: niet meer dan 70% van de woningbouwplannen betreft harde en zachte (bestemmingsplan vastgesteld of in voorbereiding) plancapaciteit"" en ""De resterende 30% wordt gereserveerd voor toekomstige plannen die nadrukkelijk invulling geven aan een specifieke woningbehoefte"". Niet in geschil is dat met de vaststelling van het bestemmingsplan het percentage van 70% aan harde en zachte plancapaciteit voor woningbouwplannen uit de woonvisie wordt overschreden. De raad acht deze overschrijding gerechtvaardigd. De raad stelt dat de harde en zachte plancapaciteit voor Veghel zowel ten tijde van de vaststelling van de woonvisie als ten tijde van het bestemmingsplan boven de 70% lag. De raad wenst niet langer vast te houden aan dat beleidsuitgangspunt, omdat het niet hanteerbaar bleek. Om een continu volume te krijgen in het aantal woningen zal volgens de raad per jaar voor langere tijd vooruit gepland moeten worden. Een te grote reservering in het programma vergroot volgens de raad de kans dat stagnaties optreden in het bouwvolume door uitval in de beoogde bouwplannen. In wat [appellant] en anderen hebben aangevoerd ziet de Afdeling geen aanleiding voor het oordeel dat de raad zich niet in redelijk op dit standpunt heeft kunnen stellen. Overigens heeft de raad voormeld beleidsuitgangspunt inmiddels ook nadrukkelijk verlaten in het ""Actieplan woningbouw"" dat door de raad is vastgesteld op 24 juni 2021.
Het betoog slaagt niet.
Verkeersafwikkeling
12.     [appellant] en anderen betogen dat de raad zich niet in redelijkheid op het standpunt heeft kunnen stellen dat met de toevoeging van 97 woningen een veilige verkeersafwikkeling gewaarborgd is. Hiertoe voeren zij aan dat de verkeerstellingen die aan dat standpunt ten grondslag liggen zijn verouderd. Ook achten zij de verkeerstellingen niet representatief omdat die tellingen hebben plaatsgevonden in een vakantieperiode.
Verder voeren [appellant] aan dat de raad er ten onrechte van uit is gegaan dat de wegprofielen van de Buitenweide, Bisamweide en de Vosseweide een dwarsprofiel hebben van 4 meter breed en een rabatstrook van 1,9 meter. In dit verband voeren zij aan dat de rabatstroken een uiterst smal profiel hebben met daarin boom-/plantvakken en blokhagen. Voetgangers, fietsers en auto’s delen de smalle rijlopers van 4 meter, terwijl in de aanbevelingen stedelijke verkeersvoorzieningen van de CROW (de ASVV) een wegbreedte van 4,80 meter en een voetpad van minimaal 1,80 meter wordt aanbevolen. Weliswaar wordt in de memo ‘Commentaar op memo Verkeerskundig onderzoek Veghel van Bureau Integraal Verkeersadvies van 9 januari 2017’ gesteld dat de Vosseweide en de Egelweide worden verbreed, maar dit kan volgens [appellant] en anderen niet worden gerealiseerd binnen de bestemming ""Verkeer"". Hiervoor is volgens hen onvoldoende ruimte. Indien de verbreding ten koste moet gaan van de bestaande groenstrook, is dat volgens hen ook in strijd met het bomenbeleid van de gemeente Meierijstad.
12.1.  De nieuwe woonwijk wordt ontsloten via de (verlengde) Egelweide, Vosseweide en Buitenweide naar de Bundersweg. In paragraaf 12 van de plantoelichting staat dat in 2016 ten behoeve van het bestemmingsplan is onderzocht of de bestaande wegen de nieuwe verkeersintensiteiten kunnen verwerken. De resultaten van dit onderzoek zijn neergelegd in de memo ""Aangepaste Verkeerstoets"" van 19 mei 2016 (hierna: de verkeerstoets), opgesteld door Croonenburo 5. Voor de verkeersgeneratie is in de verkeerstoets aansluiting gezocht bij de kencijfers van het CROW. Onder verwijzing naar de verkeerstoets is geconcludeerd dat ter plaatse van de Egelweide, de Vosseweide en de Buitenweide voor de verkeersafwikkeling geen problemen worden verwacht. Verder hebben in 2016 verkeerstellingen plaatsgevonden waarvan de resultaten zijn neergelegd in bijlage 9 bij de plantoelichting. Hieruit is afgeleid dat het aantal verkeersbewegingen tijdens de tellingen aanzienlijk lager was dan de kencijfers van het CROW waarmee in de verkeerstoets is gerekend. In de plantoelichting staat ook dat de aanleg van de N279 die met het provinciaal inpassingsplan ""N279 Veghel-Asten"", vastgesteld door provinciale staten van Noord-Brabant op 7 december 2018, is voorzien, een positief effect zal hebben op de verkeersdrukte op de Udenseweg.
12.2.  In de uitspraak van 2 augustus 2017 is de Afdeling onder rechtsoverweging 6.1-6.4 ingegaan op de beroepsgrond van [appellant] en anderen dat de verkeersafwikkeling in de bestaande wijk in het gedrang komt. Zo heeft de Afdeling over het betoog van [appellant] en anderen dat de verkeerstellingen niet representatief zouden zijn, onder overweging 6.1 van die uitspraak geoordeeld dat daarin geen grond was gelegen voor het oordeel dat de in de verkeerstoets gehanteerde aantallen verkeersbewegingen onjuist zijn. In hetgeen [appellant] en anderen in deze procedure naar voren hebben gebracht, ziet de Afdeling geen reden om ervan uit te gaan dat zich sindsdien wat betreft de verkeersintensiteit en afwikkeling wijzigingen hebben voorgedaan die maken dat nu tot een ander oordeel moeten worden gekomen. Hierbij wordt nog aangetekend dat in de verkeerstoets is uitgegaan van de kencijfers van de CROW en niet van de verkeerstellingen uit 2016. Aan hetgeen [appellant] en anderen hebben aangevoerd over de ouderdom van de verkeerstellingen in 2016 en de (vakantie)periode waarin die tellingen zijn verricht, komt daarom geen beslissende betekenis toe. Het betoog faalt.
12.3.  De Afdeling is in haar uitspraak van 2 augustus 2017 onder 6.2-6.4 ook ingegaan op de beroepsgrond van [appellant] en anderen dat de bestaande infrastructuur in de wijk (de Vosseweide, Egelweide, Bisamweide en Buitenweide) niet geschikt is voor de afwikkeling van het extra verkeer dat de nieuwe woonwijk zal genereren. De Afdeling wijst erop dat een bestemmingsplan niet hoeft te bepalen hoe een weg (verkeerstechnisch)  wordt ingericht. Dat aspect betreft de uitvoering van het plan. In deze procedure is alleen aan de orde de vraag of een aanvaardbare verkeerssituatie en -afwikkeling in en om de voorziene woonwijk kán worden gerealiseerd. Zoals in de uitspraak van de Afdeling van 2 augustus 2017 staat, heeft de raad van de toenmalige gemeente Veghel gesteld dat de breedte van het wegprofiel van de Vosseweide en de Egelweide zal worden aangepast tot 4,8 meter breed. De raad neemt nu hetzelfde standpunt in. Toen heeft de Afdeling geoordeeld dat er geen aanleiding was voor het oordeel dat de raad zich niet in redelijkheid op het standpunt heeft kunnen stellen dat het toen voorliggende bestemmingsplangeen onaanvaardbare verkeershinder of verkeersonveilige situaties buiten het plangebied met zich zou brengen. De Afdeling ziet in wat [appellant] en anderen hebben aangevoerd geen grond om aan te nemen dat zich sinds die uitspraak van de Afdeling zodanige wijzigingen hebben voorgedaan die maken dat de Afdeling nu anders zou moeten oordelen.
12.4.  Voor zover [appellant] en anderen aanvoeren dat de bestemming ""Verkeer"" in het bestemmingsplan niet de ruimte biedt aan de door de raad voorgestane verbreding van de Vosseweide, overweegt de Afdeling als volgt.  Aan het gedeelte van de Vosseweide dat in het plangebied ligt, is de bestemming ""Verkeer"" toegekend. Binnen die bestemming zijn op grond van artikel 4.1, aanhef en onder a en b, van de planregels wegen en paden  toegestaan. Ten zuidoosten van dit plandeel ligt de bestemming ""Wonen""; ook binnen die bestemming zijn op grond van artikel 5.1, aanhef en onder c, d, en e, van de planregels wegen, paden en parkeervoorzieningen  toegestaan. Dit betekent dat een trottoir ook aansluitend aan de bestemming ""Verkeer"" op de bestemming ""Wonen"" kan worden aangelegd. Alleen al daarom staat het bestemmingsplan - anders dan [appellant] en anderen veronderstellen - niet in de weg aan de door de raad voorgestane verbreding van de Vosseweide. Voor zover [appellant] en anderen stellen dat het bomenbeleid in de weg staat aan de verbreding van de Vosseweide, staat in de plantoelichting dat in het plangebied enkele waardevolle bomen voorkomen en dat het uitgangspunt is om deze waardevolle bomen op te nemen in de stedenbouwkundige structuur. Overigens heeft KDO ter zitting toegelicht dat het trottoir aan de Vosseweide binnen het plangebied wordt gerealiseerd.
Het betoog over het verkeer slaagt niet.
Waterberging
13.     [appellant] en anderen betogen dat aan het bestemmingsplan ten onrechte geen nieuwe watertoets ten grondslag is gelegd. Hiertoe voeren ze aan dat de onderzoeken gedateerd zijn en bovendien niet getoetst aan de wijzigingen van de Keur die zich sindsdien hebben voorgedaan. Zo moet volgens hen op grond van artikel 13.4.2 van de beleidsregel bij de Keur voorzien zijn in een waterberging van ten minste 1.300 m3, terwijl in het plan slechts is voorzien in 560 m3. Zij betwisten de stelling van de raad dat in het plangebied voldoende waterberging capaciteit beschikbaar is, omdat uit het stedenbouwkundige plan blijkt dat alle beschikbare ruimte wordt ingezet voor parkeerplaatsen.
Daarnaast volgt uit de plantoelichting dat het maaiveld met 0,4 meter wordt opgehoogd, een uitvoering die gelet op de definitie van peil in artikel 1.50 van de planregels niet aan de orde kan zijn. Daarentegen kan de voorgeschreven ontwateringsdiepte volgens [appellant] en anderen zonder ophoging van het maaiveld niet gehaald worden.
Gezien het vorenstaande kan de blijkens de plantoelichting vereiste watervergunning op grond van de Keur volgens [appellant] en anderen niet worden verleend en is het bestemmingplan volgens hen daardoor niet uitvoerbaar.
13.1.  In hoofdstuk 8 van de plantoelichting is ingegaan op de gevolgen van het bestemmingsplan voor de waterhuishouding in en om het plangebied. Hieruit volgt dat het bestemmingsplan leidt tot een toename van het verharde oppervlak van 0 m2 naar ongeveer 21.680 m2, dat de bestaande kavelsloten langs de Buitenweide, Bisamweide en Vosseweide als gevolg van de ontwikkeling komen te vervallen en dat daarvoor een watervergunning noodzakelijk is.
13.2.  In de uitspraak van 2 augustus 2017 is de Afdeling onder rechtsoverweging 7.2-7.5 ingegaan op de beroepsgrond van [appellant] en anderen over de gevolgen van het bestemmingsplan voor de waterhuishouding. Toen heeft de Afdeling voorop gesteld dat bij een beroep tegen een bestemmingsplan een betoog over de uitvoerbaarheid van dat plan alleen tot een vernietiging van het bestreden besluit kan leiden als de raad op voorhand in redelijkheid had moeten inzien dat het plan zonder meer niet uitvoerbaar is, omdat de Keur aan de uitvoering in de weg staat. In wat [appellant] en anderen hebben aangevoerd, ziet de Afdeling geen grond voor het oordeel dat de situatie in dit bestemmingsplan wat betreft de waterberging feitelijk anders is dan die waarover de Afdeling op 2 augustus 2017 heeft beslist. Tegen deze achtergrond is er dan ook geen aanleiding om op dit punt anders te oordelen dan in haar uitspraak van 2 augustus 2017 is gedaan. De enkele omstandigheid dat de watertoets wat ouder is, maakt dit niet anders omdat niet aannemelijk is geworden dat sindsdien gewijzigde omstandigheden maken dat de raad zich niet langer op die watertoets mocht baseren.
13.3.  Voor zover [appellant] en anderen, onder verwijzing naar het stedenbouwkundig plan uit het Beeldkwaliteitsplan Bunderse Hoek dat als bijlage 1 bij de plantoelichting is gevoegd, betogen dat alle beschikbare ruimte wordt ingezet voor parkeerplaatsen en dat zodoende nooit kan worden voldaan aan de compensatieplicht van minimaal 1.300 m3 overweegt de Afdeling het volgende. Vastgesteld wordt dat de uitvoering van het plan volgens het stedenbouwkundig plan waarnaar [appellant] en anderen verwijzen, niet in de planregels is neergelegd. In zo’n geval is een stedenbouwkundig plan alleen een mogelijke invulling voor de situering van de voorziene woningen en de belangrijkste ontsluitingswegen. Dit stedenbouwkundig plan staat alleen al daarom niet in de weg aan uitvoering van het plan. Als het uit hoofde van de Keur Waterschap Aa en Maas 2015 noodzakelijk blijkt te voorzien in meer waterhuishoudkundige voorzieningen (waaronder waterberging) dan de 511 m3 waterberging waartoe artikel 5.5.2 van de planregels verplicht, dan staat het bestemmingsplan daar niet aan in de weg.
13.4.  Voor zover [appellant] en anderen betogen dat de vereiste ophoging van het maaiveld van het plangebied met 0,4 meter bij hen zal leiden tot wateroverlast en dat deze ophoging volgens hen bovendien gelet op de definitie van peil in artikel 1.50 van de planregels onmogelijk is, overweegt de Afdeling het volgende. Dit betoog gaat niet over het plan zelf, maar over de uitvoering daarvan. Uitvoeringsaspecten kunnen in deze procedure niet aan de orde komen. De Afdeling bespreekt deze argumenten daarom niet inhoudelijk. Wel kan de Afdeling zich de vrees van [appellant] en anderen voorstellen dat bij een eventuele ophoging van het maaiveld van het plangebied, de afwatering via hun gronden afloopt en tot wateroverlast kan leiden, zeker indien de bestaande kavelsloten langs de Buitenweide, Bisamweide en Vosseweide worden gedempt. Maar ook hier is van belang dat uit de plantoelichting volgt dat voor de demping van deze kavelsloten een watervergunning benodigd is op grond van de Keur Waterschap en Maas. In het kader van die procedure wordt beoordeeld in hoeverre de vermindering van het benodigd bergend vermogen van de kavelsloten elders wordt en/of moet worden gecompenseerd. En ook hier geldt, indien inderdaad noodzakelijk blijkt dat in het plangebied meer waterhuishoudkundige voorzieningen (waaronder waterberging) moeten worden aangelegd dan de 511 m3 waterberging waartoe artikel 5.5.2 van de planregels verplicht, het bestemmingsplan daaraan niet in de weg staat. Ook in zoverre ziet de Afdeling dus geen aanleiding voor het oordeel dat de Keur aan de uitvoering in de weg staat of dat het plan leidt tot wateroverlast op de gronden van [appellant] en anderen.
Het betoog over de waterberging slaagt niet.
Conclusie
14.     Het beroep is ongegrond.
Proceskosten
15.     De raad hoeft geen proceskosten te betalen.
Beslissing
De Afdeling bestuursrechtspraak van de Raad van State:
verklaart het beroep ongegrond.
Aldus vastgesteld door mr. W.D.M. van Diepenbeek, voorzitter, en mr. C.C.W. Lange en mr. W. den Ouden, leden, in tegenwoordigheid van mr. E.C. Stoof, griffier.
De voorzitter is verhinderd de uitspraak te ondertekenen.
De griffier is verhinderd de uitspraak te ondertekenen.
Uitgesproken in het openbaar op 2 maart 2022
749.
BIJLAGE
Algemene wet bestuursrecht
Artikel 4:84
Het bestuursorgaan handelt overeenkomstig de beleidsregel, tenzij dat voor een of meer belanghebbenden gevolgen zou hebben die wegens bijzondere omstandigheden onevenredig zijn in verhouding tot de met de beleidsregel te dienen doelen.""
Besluit ruimtelijke ordening
Artikel 3.1.6
[…]
2. De toelichting bij een bestemmingsplan dat een nieuwe stedelijke ontwikkeling mogelijk maakt, bevat een beschrijving van de behoefte aan die ontwikkeling, en, indien het bestemmingsplan die ontwikkeling mogelijk maakt buiten het bestaand stedelijk gebied, een motivering waarom niet binnen het bestaand stedelijk gebied in die behoefte kan worden voorzien.
[…]
Verordening Ruimte provincie Noord-Brabant 2018
Artikel 1.18 luidde:
bestaand stedelijk gebied: gebied dat het bestaande ruimtebeslag van een kern bevat ten behoeve van een samenhangede ruimtelijke structuur van stedelijke functies;
Artikel 1.85 luidde:
stedelijke ontwikkeling: nieuw ruimtebeslag dan wel uitbreiding of wijziging van bestaand ruimtebeslag ten behoeve van een samenhangende ruimtelijke structuur van stedelijke functies;
Artikel 3.1 luidde:
1. De toelichting bij een bestemmingsplan dat voorziet in een ruimtelijke ontwikkeling bevat een verantwoording dat:
[…]
b. toepassing is gegeven aan het principe van zorgvuldig ruimtegebruik.
2. Het principe van zorgvuldig ruimtegebruik als bedoeld in het eerste lid houdt in ieder geval in dat:
a. een ruimtelijke ontwikkeling buiten bestaand stedelijk gebied gebruik maakt van een bestaand bouwperceel, tenzij in deze verordening uitdrukkelijk anders is bepaald;
[…]
Artikel 4.1 luidde:
Het bestaand stedelijk gebied van de stedelijke structuur bestaat uit:
a. stedelijk concentratiegebied;
b. kernen in landelijk gebied.
Artikel 4.2 luidde:
Een bestemmingsplan dat voorziet in een stedelijke ontwikkeling is uitsluitend gelegen in bestaand stedelijk gebied.
Regels van het bestemmingsplan ""Afronding Bunderse Hoek""
Artikel 1.50 Peil
- voor gebouwen waarvan de toegang onmiddellijk aan de weg grenst: de hoogte van de kruin van de weg ter plaatse van de hoofdtoegang;
- indien in of op het water wordt gebouwd: het Nieuw Amsterdams Peil (of een ander plaatselijk aan te houden waterpeil);
- in andere gevallen: de gemiddelde hoogte van het bestaande aansluitende afgewerkte maaiveld;
Artikel 5.1
De voor 'Wonen' aangewezen gronden zijn bestemd voor:
a. wonen in woningen;
b. de uitoefening van een beroep aan huis in hoofdgebouw en bijbehorende bouwwerken door de hoofdbewoner(s) van het hoofdgebouw tot een oppervlakte van maximaal 40% op het begane grondvloeroppervlak van het hoofdgebouw met een maximum van:
1. in het geval het oppervlak van het bouwperceel groter is dan 750 m², maar niet groter dan 1.250 m², 60 m²;
2. in het geval het oppervlak van het bouwperceel groter is dan 1.250 m², 75 m²;
3. in alle andere gevallen, 45 m²;
c. wegen;
d. paden;
e. parkeervoorzieningen;
f. groenvoorzieningen;
met de daarbij behorende:
g. tuinen;
h. erven;
i. straatmeubilair;
j. speelvoorzieningen;
k. voorzieningen van algemeen nut;
l. waterlopen en waterpartijen;
m. waterhuishoudkundige voorzieningen;
n. werken, geen bouwwerken zijnde, zoals de aanleg van verhardingen ten behoeve van paden (waaronder brandgangen), in- en uitritten, terrassen en de aanleg van siertuin en/of gazon, alsmede parkeerplaatsen.
Artikel 5.5.2
Alvorens de gronden in gebruik genomen worden voor de doeleinden als bedoeld in artikel 5.1 dient aangetoond te worden dat binnen het plangebied voorzien is van een waterberging van minimaal 511 m3.

",Raad van State,2022-03-02,2022-03-02,201907135/1/R1,Uitspraak,,,Bestuursrecht,Eerste aanleg - meervoudig,"
Bij besluit van 27 juni 2019 heeft de raad van de gemeente Meierijstad het bestemmingsplan ""Afronding Bunderse Hoek"" vastgesteld. Het bestemmingsplan voorziet in een juridisch-planologisch kader voor de ontwikkeling van een nieuwe woonwijk met 97 woningen tussen de bestaande woonwijk ""De Bunders"" en de Udenseweg in Veghel. Het oppervlak van het nieuwe woongebied bedraagt ongeveer 3,5 hectare. KDO Vastgoedontwikkeling is voornemens een gedeelte van het plangebied te ontwikkelen.  Op 20 oktober 2016 is het bestemmingsplan ""Afronding Bunderse Hoek 2016"" vastgesteld door de raad van de toenmalige gemeente Veghel. Ook dat bestemmingsplan is naar aanleiding van het beroep van [appellant] en anderen (wederom in een andere samenstelling appellanten dan bij het voorliggende beroep) door de Afdeling vernietigd bij uitspraak van 2 augustus 2017, ECLI:NL:RVS:2017:2072. [appellant] en anderen zijn omwonenden van het plangebied en kunnen zich niet verenigen met de geplande woonwijk.
","

Rechtspraak.nl

","Bij besluit van 27 juni 2019 heeft de raad van de gemeente Meierijstad het bestemmingsplan ""Afronding Bunderse Hoek"" vastgesteld. Het bestemmingsplan voorziet in een juridisch-planologisch kader voor de ontwikkeling van een nieuwe woonwijk met 97 woningen tussen de bestaande woonwijk ""De Bunders"" en de Udenseweg in Veghel. Het oppervlak van het nieuwe woongebied bedraagt ongeveer 3,5 hectare. K..."
222,ECLI:NL:RBMNE:2022:810,,Rechtbank Midden-Nederland,2022-03-01,2022-03-02,NL21.12909,Uitspraak,,,Bestuursrecht; Vreemdelingenrecht,,,,No summary available
223,ECLI:NL:GHARL:2022:1620,,Gerechtshof Arnhem-Leeuwarden,2022-03-01,2022-03-02,200.171.642/01,Uitspraak,,,Civiel recht,,,,No summary available
224,ECLI:NL:RBZWB:2022:1046,"

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02/800431-14  




vonnis van de meervoudige kamer van 2 maart 2022




in de strafzaak tegen 





          [verdachte] ,

geboren op [geboortedag] 1980, te [geboorteplaats] ,
thans uit anderen hoofde gedetineerd in de PI Dordrecht, Kerkeplaat 25, Dordrecht, 
raadsman mr. G.J.P.M. Mooren, advocaat te Goirle.





1Onderzoek van de zaak
De zaak is inhoudelijk behandeld op de zitting van 16 februari 2022. Verdachte is niet verschenen. Wel is verschenen zijn gemachtigde raadsman, mr. G.J.P.M. Mooren. De officier van justitie, mr. D.A. van den Hout, en de verdediging hebben hun standpunten kenbaar gemaakt. 




2De tenlastelegging

De tenlastelegging is gewijzigd overeenkomstig artikel 313 van het Wetboek van Strafvordering. De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte samen met een ander heeft geprobeerd [aangever] te doden door hem met een mes, een hamer en een uitdraaislinger tegen het hoofd en lichaam te slaan en/of te steken en te trappen, subsidiair dat hij samen met een ander [aangever] zwaar heeft mishandeld, meer subsidiair dat hij in vereniging openlijk geweld heeft gepleegd.





3De voorvragen

De dagvaarding is geldig. 
De rechtbank is bevoegd. 




De ontvankelijkheid van de officier van justitie





Het standpunt van de verdediging

De verdediging heeft betoogd dat de officier van justitie niet-ontvankelijk moet worden verklaard, omdat de redelijke termijn van berechting extreem is overschreden. Daarbij wordt een beroep gedaan op artikel 6 van het EVRM en gewezen op een recent vonnis van de rechtbank Zeeland-West-Brabant, ECLI:NL:RBZWB:2022:436.




Het standpunt van de officier van justitie

De officier van justitie meent dat er, gelet op de jurisprudentie van de Hoge Raad, geen plaats is voor een niet-ontvankelijkverklaring. Zij wijst erop dat het Openbaar Ministerie in dergelijke zaken in hoger beroep gaat, als het niet om niet-ontvankelijkverklaring heeft verzocht. Naar de mening van de officier van justitie kan voldoende compensatie worden geboden in vermindering van de uiteindelijke strafmaat.




Het oordeel van de rechtbank

De rechtbank stelt vast dat in deze zaak de redelijke termijn is gaan lopen op 4 mei 2014, zodat deze ten tijde van dit vonnis met (bijna) 5 jaar en 10 maanden is overschreden. Deze overschrijding is niet veroorzaakt door de complexiteit van de zaak, noch door de verdediging, en komt dan ook voor rekening van het Openbaar Ministerie. Volgens vaste jurisprudentie van de Hoge Raad is een overschrijding van de redelijke termijn echter op zichzelf geen grond voor niet-ontvankelijkverklaring. Dat kan wellicht anders zijn als er andere, bijkomende omstandigheden zijn, maar die ziet de rechtbank in dit geval niet, anders dan in de uitspraak waar de verdediging naar verwijst. Daarin was sprake van een jeugdzaak, waarin door de overschrijding van de redelijke termijn ook de waarheidsvinding in het gedrang was gekomen. In dit geval is niet aannemelijk geworden dat het tijdsverloop gevolgen heeft gehad voor de bewijspositie van verdachte. De rechtbank verwerpt dan ook het beroep op niet-ontvankelijkheid. Wel zal bij een eventuele strafoplegging rekening worden gehouden met de aanzienlijke overschrijding van de redelijke termijn. 



Nu ook verder niet is gebleken van enig ander beletsel daarvoor, is de officier van justitie ontvankelijk in de vervolging.



Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie heeft gerekwireerd tot vrijspraak van de primair tenlastegelegde poging tot doodslag. Ondanks de door verdachte tegenover de politie ter plaatse gedane uitlatingen “ik maak hem dood” en de omstandigheid dat verdachte [aangever] (hierna: [aangever] ), samen met [medeverdachte] , heeft afgetuigd terwijl hij klem zat in een voertuig, acht de officier van justitie niet wettig en overtuigend bewezen dat verdachte opzet had op de dood van [aangever] .



Gelet op het toegepaste geweld en de omstandigheid dat er voorwerpen zijn gebruikt door verdachte en zijn mededader, acht de officier van justitie wel wettig en overtuigend bewezen dat verdachte zich schuldig heeft gemaakt aan het medeplegen van zware mishandeling (het subsidiaire tenlastegelegde). Zij baseert zich daarbij op de verklaring van  [aangever] dat hij meerdere keren werd geslagen, getrapt en gestoken, die ondersteund wordt door diverse getuigenverklaringen en het aantreffen van een uitdraaislinger en een hamer met daarop het DNA van [aangever] . Ook het geheel aan letsel dat bij [aangever] is vastgesteld en dat niet volledig kan worden verklaard door het auto-ongeval waarbij hij, voorafgaand aan de geweldpleging, betrokken was, legt de officier van justitie ten grondslag aan wat volgens haar bewezen kan worden verklaard. 



4.2


Het standpunt van de verdediging

De verdediging is van mening dat de rechtbank niet tot een bewezenverklaring kan komen van poging tot doodslag en wijst daarbij op het feit dat niet kan worden vastgesteld welk letsel bij [aangever] is veroorzaakt door het ongeval en welk niet. Als verdachte al enig aandeel heeft gehad in het veroorzaken van letsel bij [aangever] , dan heeft dat zeker geen zwaar lichamelijk letsel opgeleverd.
Ten aanzien van het tweede subsidiair tenlastegelegde, het openlijk in vereniging geweld plegen tegen personen, heeft de verdediging geen bewijsverweer gevoerd.



4.3

Het oordeel van de rechtbank


4.3.1


De bewijsmiddelen

Indien hoger beroep wordt ingesteld zullen de bewijsmiddelen worden uitgewerkt en opgenomen in een bijlage die aan het vonnis zal worden gehecht.



4.3.2


De bijzondere overwegingen omtrent het bewijs

De rechtbank zal eerst bespreken wat er volgens haar op 4 mei 2014 heeft plaatsgevonden, waarbij de verklaringen van verdachte, medeverdachte [medeverdachte] alsmede [aangever] en de getuigen zijn betrokken. De rechtbank zal daarbij voornamelijk ingaan op het aandeel van verdachte bij deze gebeurtenissen. Vervolgens zal de rechtbank vaststellen tot welke strafbare feiten het gedrag van verdachte heeft geleid.




Vaststelling feiten

De rechtbank stelt op grond van het procesdossier vast dat er op 4 mei 2014, rond 20:00 uur een geweldsincident heeft plaatsgevonden voor café [naam 1] in Sint Willebrord tussen verdachte en [naam 2] , de broer van [aangever] . Volgens verdachte werd hij door [naam 2] bedreigd met een mes, waarna hij hem een klap heeft verkocht. Verdachte is vervolgens, samen met zijn ouders en medeverdachte [medeverdachte] , vertrokken in een donkerkleurige Mercedes.

            [aangever] had gezien dat zijn broer bloedend en bewusteloos op de grond lag voor het café, is erop gewezen dat de mensen in de donkerkleurige Mercedes daarbij betrokken zouden zijn en is, nadat hij vergeefs had geprobeerd die Mercedes te laten stoppen, in de Chevrolet van zijn broer gestapt en heeft de achtervolging ingezet. [aangever] heeft met hoge snelheid – al rijdend op de A58 in de richting van Breda – zeer gevaarlijk verkeersgedrag vertoond en diverse inhaalmanoeuvres verricht om de Mercedes te naderen. Nadat de Chevrolet de Mercedes had benaderd heeft [aangever] deze – met hoge snelheid – van achteren en aan de zijkant (links achter) aangereden. De Mercedes begon hierdoor te spinnen en is op de busbaan naast de snelweg terecht gekomen.

            [aangever] heeft vervolgens de Chevrolet op de snelweg gekeerd en is tegen het verkeer in naar de inrit van de busbaan gedraaid en vervolgens – opnieuw met hoge snelheid – in de richting van de Mercedes gereden, waarbij de Chevrolet de Mercedes en de geluidswal heeft geraakt en uiteindelijk bovenop de Mercedes is beland. De inzittenden van de Mercedes hadden het voertuig vlak voor deze laatste aanrijding kunnen verlaten. [aangever] kwam door deze aanrijdingen klem te zitten in de Chevrolet.



Over wat vervolgens heeft plaatsgevonden, hebben verdachte en [aangever] uiteenlopend verklaard. Volgens [aangever] is hij – nadat hij met de Chevrolet bovenop de Mercedes was beland – door meerdere personen van twee kanten (links en rechts) zwaar mishandeld, waarbij hij werd geslagen met de hand en met een krik, werd getrapt en werd gestoken met een mes. Verdachte heeft daarentegen verklaard dat hij [aangever] alleen een klap heeft gegeven, maar geen voorwerp heeft vastgehad om mee te slaan of steken.



Naar het oordeel van de rechtbank kan op grond van de bewijsmiddelen worden vastgesteld dat zowel verdachte als [medeverdachte] op 4 mei 2014 op de A58 geweld heeft hebben uitgeoefend tegen [aangever] . Ondanks de ontkenning van verdachte dat hij met een voorwerp geslagen of gestoken zou hebben, acht de rechtbank ook dit wettig en overtuigend bewezen op basis van de verklaring van [aangever] , die niet alleen ondersteuning vindt in diverse getuigenverklaringen, maar ook in het bij hem geconstateerde letsel, in het feit dat er in de nabije omgeving van de Chevrolet een uitdraaislinger en in de kofferbak van de Mercedes een hamer zijn aangetroffen met daarop het bloed van [aangever] en in de aangetroffen bloedspatten op de kleding van verdachte. Op basis van deze bewijsmiddelen kan naar het oordeel van de rechtbank worden vastgesteld dat verdachte [aangever] heeft geslagen met de hand en heeft geslagen of gestoken met een (scherp) voorwerp. Van de medeverdachte kan worden vastgesteld dat hij [aangever] heeft geslagen, zowel met blote hand als met een voorwerp, en heeft getrapt door het open raam.




Kwalificatie

De vervolgvraag die de rechtbank dient te beantwoorden, is hoe de gedragingen van verdachte gekwalificeerd moeten worden.




Poging tot doodslag (primair)

Met de officier van justitie en de verdediging is de rechtbank van oordeel dat het handelen van verdachte niet kan worden aangemerkt als een poging tot doodslag, nu niet is gebleken dat verdachte opzet heeft gehad op de dood van [aangever] , ook niet in voorwaardelijke zin.
Gelet hierop zal verdachte worden vrijgesproken van het primair tenlastegelegde feit, het medeplegen van poging tot doodslag.




Zware mishandeling (subsidiair)

Anders dan door de officier van justitie is gesteld, is de rechtbank van oordeel dat het geheel van handelen van verdachte niet is te kwalificeren als zware mishandeling. Hoewel het geheel aan letsel dat bij [aangever] is geconstateerd, als zwaar lichamelijk letsel bestempeld dient te worden, bevat het dossier te weinig informatie om met zekerheid vast te kunnen stellen welk letsel door de aanrijding is veroorzaakt en welk letsel door handelen van verdachte en [medeverdachte] veroorzaakt is. Blijkens zijn verhoor gaat [aangever] er in ieder geval zelf van uit dat de beenbreuken die hij heeft opgelopen niet door het handelen van verdachte en [verdachte] is veroorzaakt. Dit letsel past ook meer bij het ongeval, waarbij [aangever] klem kwam te zitten, dan bij het door verdachte en [verdachte] toegepaste geweld. De rechtbank gaat er dan ook van uit dat dit letsel is veroorzaakt door het auto-ongeval. Verder ontbreekt het in het dossier aan informatie over het herstel van [aangever] en eventueel blijvend letsel. De rechtbank kan dan ook niet vaststellen dat sprake is van als zwaar lichamelijk dat door verdachte en [medeverdachte] is toegebracht. Gelet hierop zal verdachte ook worden vrijgesproken van het subsidiair tenlastegelegde feit, het medeplegen van zware mishandeling.




Openlijke geweldpleging (meer subsidiair)

Voor een bewezenverklaring van openlijke geweldpleging in vereniging, is onder andere vereist dat de verdachte een voldoende significante en wezenlijke bijdrage heeft geleverd aan het geweld. De rechtbank heeft vastgesteld dat verdachte [aangever] op de openbare weg heeft geslagen met de hand en heeft geslagen of gestoken met een (scherp) voorwerp. Daarnaast is ook door [medeverdachte] geweld toegepast tegen [aangever] . De rechtbank is van oordeel dat verdachte een voldoende significante en wezenlijke bijdrage heeft geleverd aan het geweld dat tegen [aangever] werd gebruikt. Bij openlijke geweldpleging in vereniging maakt het in beginsel niet uit wie welk geweld heeft gebruikt, zodat het geweld gepleegd door de medeverdachte ook voor rekening van verdachte komt.
Gelet hierop acht de rechtbank de meer subsidiair tenlastegelegde openlijke geweldpleging in vereniging wettig en overtuigend bewezen. 
Wel zal de rechtbank in de bewezenverklaring uitgaan van pleegplaats Nederland, nu haar ambtshalve bekend is dat de feiten 2 en 3 niet in Etten-Leur plaatsvonden, maar in Breda. 




4.4


De bewezenverklaring

De rechtbank acht wettig en overtuigend bewezen dat verdachte 




Tweede subsidiair

op 04 mei 2014, in Nederland, met een ander, op de openbare weg, de (busbaan van de) autosnelweg A58, openlijk in vereniging geweld heeft gepleegd tegen [aangever] , welk geweld bestond uit het- slaan en- trappen en- met een scherp/snijdend en/of puntig voorwerp, snijden en/of steken en- met een hamer slaan en- met een uitdraaislinger (van een autokrik) slaan en/of steken.
De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid

5.1


De strafbaarheid van het feit

Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.



5.2

De strafbaarheid van verdachte


5.2.1


Het standpunt van de verdediging

Door de verdediging is een beroep gedaan op noodweerexces. Daarbij is gesteld dat direct voorafgaand aan de gedragingen van verdachte sprake was van twee of drie “moordaanslagen” op verdachte door [aangever] . Hierdoor was sprake van een hevige gemoedsbeweging bij verdachte.



5.2.2


Het standpunt van de officier van justitie

De officier van justitie heeft aangevoerd dat een noodweer(exces) situatie niet aannemelijk is geworden, omdat er bij verdachte geen sprake was van een dusdanige gemoedstoestand die ten grondslag lag aan zijn handelen, maar van een afrekening.



5.2.3


Het oordeel van de rechtbank

De rechtbank stelt vast dat verdachte (en de andere inzittenden van de Mercedes) direct voorafgaand aan het door hen op [aangever] toegepaste geweld door [aangever] zijn aangevallen. In eerste instantie doordat [aangever] op de snelweg met zijn Chevrolet opzettelijk achterop de Mercedes reed, en vervolgens toen ze op de busbaan stilstonden, doordat [aangever] met zijn auto op hen afreed. Daarbij was sprake van een noodweersituatie. Maar die noodweersituatie was geëindigd op het moment dat de Chevrolet bovenop de Mercedes tot stilstand was gekomen; [aangever] zat vast in zijn auto en kon dus voor verdachten geen gevaar meer vormen.
Voor de rechtbank staat ook vast dat bij verdachten sprake was van een hevige gemoedsbeweging, die veroorzaakt was door de aanval van [aangever] direct daaraan voorafgaand. Dat blijkt ook wel uit de bevindingen van de verbalisanten ter plaatse, die constateren dat de drie mannen, met name verdachte, niet rustig waren te krijgen. Naar het oordeel van de rechtbank komt verdachte echter geen geslaagd beroep op noodweerexces toe, nu sprake is van een reactie – na het beëindigen van de noodweersituatie – die niet gericht was op verdediging, maar louter op vergelding. Dat blijkt uit de uiterst agressieve manier waarop het geweld werd toegepast, met behulp van onder andere een hamer en een uitdraaislinger, tegen de inmiddels weerloze [aangever] , die klem zat in zijn auto. En met name ook uit de herhaalde uitlatingen van verdachte ter plaatse: “Ik maak hem dood” en “Ik maak hem helemaal kapot”. Het beroep op noodweerexces wordt dan ook verworpen.



Nu ook verder niet is gebleken van een omstandigheid die zijn strafbaarheid uitsluit, is verdachte strafbaar.







6De strafoplegging

6.1


De vordering van de officier van justitie

Voor het subsidiair tenlastegelegde vordert de officier van justitie aan verdachte op te leggen een gevangenisstraf van 18 maanden met aftrek van de tijd die verdachte heeft doorgebracht in voorarrest. Daarbij heeft zij rekening gehouden met de omstandigheid dat artikel 63 van het Wetboek van Strafrecht (Sr) aan de orde is, dat er sprake is van medeplegen, met het aandeel van [aangever] in het geheel en met de forse overschrijding van de redelijke termijn.



6.2


Het standpunt van de verdediging

Indien de rechtbank van mening is dat er een straf opgelegd dient te worden voor het meer subsidiair tenlastegelegde, is de verdediging van mening dat er – rekening houdend met de extreme overschrijding van de redelijke termijn, de omstandigheid dat artikel 63 Sr (meermalen) van toepassing is en dat verdachte nog altijd last, pijn en hinder ondervindt van het – als gevolg van de aanrijdingen door [aangever] – opgelopen letsel – kan worden volstaan met een gevangenisstraf van gelijke duur als de tijd die verdachte reeds in voorarrest heeft doorgebracht, te weten 46 dagen.



6.3


Het oordeel van de rechtbank

Verdachte heeft zich samen met de medeverdachte schuldig gemaakt aan openlijk geweld. Zij hebben de bestuurder van een auto die na een ongeval klem zat in zijn auto, zwaar toegetakeld met een hamer, een uitdraaislinger van een krik en een scherp voorwerp. 
Maar daar ging wel iets aan vooraf. De man had hen namelijk eerst op de snelweg twee maal aangereden en toen zij waren gestopt bij een bushalte naast de snelweg, kwam de man hen weer achterna en reed met hoge snelheid af op hun auto, waarna zijn auto eindigde bovenop hun auto. Dit alles moet voor hen zeer bedreigend zijn geweest. De rechtbank begrijpt dan ook zeker hun woede tegen deze man, maar het door hen toegepaste geweld ging alle perken te buiten. Zij zijn volledig losgegaan op de man die klem zat in zijn auto en zich niet kon verdedigen en hebben hem afgetuigd met hun handen en met gereedschappen en hem getrapt. Dit is voor de man uiteraard zeer beangstigend geweest, maar ook voor de mensen die hiervan getuige waren. Zoals een getuige verklaarde: “het leek alsof ze hem dood trapten”. De rechtbank merkt dit geweld dan ook aan als een ernstig feit.



De rechtbank heeft voor de strafbepaling ook gekeken naar het strafblad van verdachte, waaruit blijkt dat hij in de tussentijd is veroordeeld tot lange gevangenisstraffen, zodat artikel 63 Sr nadrukkelijk van toepassing is.



Verder is in deze zaak sprake van een ernstige overschrijding van de redelijke termijn met 5 jaar en 10 maanden.



Volgens de oriëntatiepunten van het LOVS is het uitgangspunt bij openlijk geweld met licht letsel een taakstraf van 150 uur. Gelet op het forse letsel en het gebruik van meerdere voorwerpen, zou in dit geval een gevangenisstraf van meerdere maanden in de rede liggen. Toch zal de rechtbank verdachte niet terug sturen naar de gevangenis, gelet op de aanleiding voor het geweld, de toepassing van artikel 63 Sr en de ernstige overschrijding van de redelijke termijn. Alles afwegend is de rechtbank van oordeel dat een gevangenisstraf gelijk aan het voorarrest van 46 dagen passend is.






7De wettelijke voorschriften
De beslissing berust op de artikelen 47, 63 en 141 van het Wetboek van Strafrecht zoals deze artikelen luidden ten tijde van het bewezenverklaarde.




8De beslissing
De rechtbank:



Voorvragen


- verklaart de officier van justitie ontvankelijk in de vervolging van verdachte;



Vrijspraak


- spreekt verdachte vrij van de primair en subsidiair tenlastegelegde feiten;



Bewezenverklaring


- verklaart het tweede subsidiair tenlastegelegde feit bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde het volgende strafbare feit oplevert:
Openlijk in vereniging geweld plegen tegen personen;
- verklaart verdachte strafbaar;



Strafoplegging


- veroordeelt verdachte tot een gevangenisstraf van 46 dagen;
- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;



Dit vonnis is gewezen door mr. M. Breeman, voorzitter, mr. R.P. Broeders en mr. D. Fontein, rechters, in tegenwoordigheid van G.T.A. Schuurmans-Knoop en mr. U.F.B. van Berkel-de Jongh, griffiers, en is uitgesproken ter openbare zitting op
2 maart 2022.



Mr. Fontein en de griffier, mr. Van Berkel-de Jongh zijn niet in de gelegenheid dit vonnis mede te ondertekenen.



",Rechtbank Zeeland-West-Brabant,2022-03-02,2022-03-01,02-800431-14,Uitspraak,,,Strafrecht,Op tegenspraak,"
Vrijspraak voor medeplegen poging tot doodslag en zware mishandeling. Openlijke geweldpleging wettig en overtuigend bewezen, geen geslaagd beroep op noodweerexces gelet op omstandigheden dat handelen gericht was op vergelding en niet op verdediging. Gelet op ernstige overschrijding van redelijke termijn, artikel 63 Sr, gevangenisstraf gelijk aan duur voorarrest.
","

Rechtspraak.nl

","Vrijspraak voor medeplegen poging tot doodslag en zware mishandeling. Openlijke geweldpleging wettig en overtuigend bewezen, geen geslaagd beroep op noodweerexces gelet op omstandigheden dat handelen gericht was op vergelding en niet op verdediging. Gelet op ernstige overschrijding van redelijke termijn, artikel 63 Sr, gevangenisstraf gelijk aan duur voorarrest."
225,ECLI:NL:RBNNE:2022:558,,Rechtbank Noord-Nederland,2022-03-01,2022-03-02,NL22.2433,Uitspraak,,,Bestuursrecht; Vreemdelingenrecht,,,,No summary available
226,ECLI:NL:GHARL:2022:1613,"
Afdeling strafrecht

Parketnummer:	21-003061-19 
Uitspraak d.d.:	2 maart 2022
TEGENSPRAAK


Arrest van de meervoudige kamer voor strafzaken

van het gerechtshof Arnhem-Leeuwarden, zittingsplaats Leeuwarden,
gewezen op het hoger beroep, ingesteld tegen het vonnis van de kantonrechter in de rechtbank Noord-Nederland van 24 mei 2019 met parketnummer 96-090844-18 in de strafzaak tegen






      [verdachte] ,

geboren te [geboorteplaats] op [geboortedatum] 1985, 
wonende te [woonplaats] .





Het hoger beroep


De officier van justitie heeft tegen het hiervoor genoemde vonnis hoger beroep ingesteld.





Onderzoek van de zaak


Dit arrest is gewezen naar aanleiding van het onderzoek op de terechtzitting van het hof van 16 februari 2022 en, overeenkomstig het bepaalde bij artikel 422 van het Wetboek van Strafvordering, het onderzoek op de terechtzitting in eerste aanleg.



Het hof heeft kennisgenomen van de vordering van de advocaat-generaal, strekkende tot vernietiging van het vonnis waarvan beroep en veroordeling ter zake van het tenlastegelegde tot een voorwaardelijke geldboete van € 380,-, met een proeftijd van 2 jaren en vernietiging van de strafbeschikking. Deze vordering is na voorlezing aan het hof overgelegd.



Het hof heeft voorts kennis genomen van hetgeen door verdachte naar voren is gebracht.





Het vonnis waarvan beroep


Het hof zal het vonnis waarvan beroep vernietigen en opnieuw rechtdoen.





De tenlastelegging


Aan verdachte is tenlastegelegd dat:
hij, op of omstreeks 1 mei 2018 te [plaats] , gemeente [gemeente] , op de voor het openbaar verkeer openstaande weg, A28, als bestuurder en/of eigenaar of houder van een motorrijtuig, trekker met oplegger, daarmee heeft gereden en/of laten rijden, terwijl de (niet voertuiggebonden) lading of een deel daarvan, niet zodanig was gezekerd dat deze onder normale verkeerssituaties, waaronder begrepen volle remmingen, plotselinge uitwijkmanoeuvres en slecht wegdek, niet van het voertuig kon vallen of de stabiliteit van het voertuig in gevaar kon brengen.





Vrijspraak


Het hof stelt vast dat het tenlastegelegde, blijkens de inhoud daarvan, is toegesneden op het delict bedoeld in artikel 5.18.6, eerste lid, van de Regeling voertuigen, in samenhang met artikel 5.1.2 van genoemde regeling.




Artikel 5.1.2. van de Regeling voertuigen bepaalt:

“Het is de bestuurder van een voertuig of een samenstel van voertuigen verboden daarmee te rijden en de eigenaar of houder verboden daarmee te laten rijden, indien niet wordt voldaan aan de in afdeling 18 van dit hoofdstuk ten aanzien van het gebruik van voertuigen of samenstellen van voertuigen van de categorie of categorieën, waartoe die voertuigen behoren, gestelde eisen”.



Artikel 5.18.6 van de Regeling voertuigen is opgenomen in afdeling 18 van het in voormeld artikel 5.1.2 van de Regeling voertuigen genoemde hoofdstuk, te weten hoofdstuk 5.




Artikel 5.18.6, eerste lid, van de Regeling voertuigen bepaalt:

“1. De lading of delen daarvan moeten zodanig zijn gezekerd dat deze onder normale verkeerssituaties, waaronder begrepen volle remmingen, plotselinge uitwijkmanoeuvres en slecht wegdek, niet van het voertuig kunnen vallen of de stabiliteit van het voertuig niet in gevaar kunnen brengen. Om hieraan te voldoen moet de lading of delen daarvan zodanig worden vastgezet dat minimaal de volgende versnellings- of vertragingskrachten kunnen worden weerstaan:


a. in de rijrichting: 0,8 maal het gewicht van de lading;


b. in de zijwaartse richting: 0,5 maal het gewicht van de lading en bij kantelgevaar 0,6 maal het gewicht van de lading;


c. in de achterwaarts richting: 0,5 maal het gewicht van de lading.

In aanvulling hierop moet lading zodanig zijn gezekerd dat deze door opwaartse krachten niet van het voertuig kan vallen.


Niet is onderzocht of de lading, die verdachte op 1 mei 2018 op de voor het openbaar verkeer openstaande weg, A28, te [plaats] , gemeente [gemeente] , met een motorrijtuig, trekker met legger, vervoerde, was vastgezet overeenkomstig de (hierboven cursief weergegeven) tweede volzin, aanhef en onder a., b. en c, en was gezekerd overeenkomstig de (hierboven cursief weergegeven) derde volzin, van artikel 5.18.6, eerste lid, van de Regeling voertuigen. Dit brengt mee dat niet kan worden vastgesteld en derhalve niet kan worden bewezen dat het tenlastegelegde is begaan.



De omstandigheid, dat verdachte (mogelijk) niet heeft voldaan aan de “Richtsnoeren van
8 mei 2014 voor Europese beste praktijken, over het zekeren van lading voor vervoer over de weg”, op welke richtsnoeren de advocaat-generaal zich heeft beroepen, doet aan het vorenstaande niet af.



Verdachte dient gelet hierop van het tenlastegelegde te worden vrijgesproken.





BESLISSING


Het hof:



Vernietigt het vonnis waarvan beroep en doet opnieuw recht:



Verklaart niet bewezen dat de verdachte het tenlastegelegde heeft begaan en spreekt de verdachte daarvan vrij.



Vernietigt de eerder uitgevaardigde strafbeschikking d.d. 17 mei 2018 onder CJIB nummer 1132 5420 0325 7766.



Aldus gewezen door
mr. L.G. Wijma, voorzitter,
mr. O. Anjewierden en mr. W.M. van Schuijlenburg, raadsheren,
in tegenwoordigheid van G.A. Boersma, griffier,
en op 2 maart 2022 ter openbare terechtzitting uitgesproken.


",Gerechtshof Arnhem-Leeuwarden,2022-03-02,2022-03-02,21-003061-19,Uitspraak,,,Strafrecht,Hoger beroep,"

art. 5.18.6, lid 1, Regeling voertuigen (RV) jo. art. 5.1.2 RV
Richtsnoeren van 8 mei 2014 voor Europese praktijken, over het zekeren van lading voor vervoer over de weg (Richtsnoeren)


Niet is onderzocht of de lading, die verdachte vervoerde, was vastgezet en was gezekerd overeenkomstig art. 5.18.6, lid 1, tweede volzin, aanhef en onder a., b. en c, en de derde volzin RV. Dit brengt mee dat niet kan worden vastgesteld en derhalve niet kan worden bewezen dat het tlg. is begaan.

De omstandigheid, dat verdachte (mogelijk) niet heeft voldaan aan de Richtsnoeren, op welke richtsnoeren de advocaat-generaal zich heeft beroepen, doet aan het vorenstaande niet af.

Verdachte wordt van het tllg. vrijgesproken.
","

Rechtspraak.nl

","art. 5.18.6, lid 1, Regeling voertuigen (RV) jo. art. 5.1.2 RV
Richtsnoeren van 8 mei 2014 voor Europese praktijken, over het zekeren van lading voor vervoer over de weg (Richtsnoeren)

Niet is onderzocht of de lading, die verdachte vervoerde, was vastgezet en was gezekerd overeenkomstig art. 5.18.6, lid 1, tweede volzin, aanhef en onder a., b. en c, en de derde volzin RV. Dit brengt mee dat ni..."
227,ECLI:NL:RBAMS:2022:930,,Rechtbank Amsterdam,2022-03-01,2022-03-02,AWB - 21 _ 1425 en 21 _ 5557,Uitspraak,,,Bestuursrecht; Belastingrecht,,,,No summary available
228,ECLI:NL:GHAMS:2022:628,,Gerechtshof Amsterdam,2022-03-01,2022-03-02,200.284.622/01,Uitspraak,,,Civiel recht,,,,No summary available
229,ECLI:NL:RBZWB:2022:1048,"

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02/800429-14  




vonnis van de meervoudige kamer van 2 maart 2022




in de strafzaak tegen 





          [verdachte]
        

geboren op [geboortedag] 1987, te [geboorteplaats] ,
wonende te [adres] 
raadsman mr. R.E. Drenth, advocaat te Breda.





1Onderzoek van de zaak
De zaak is inhoudelijk behandeld op de zitting van 16 februari 2022, waarbij de officier van justitie, mr. D.A. van den Hout, en de verdediging hun standpunten kenbaar hebben gemaakt.




2De tenlastelegging

De tenlastelegging is gewijzigd overeenkomstig artikel 313 van het Wetboek van Strafvordering. De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte samen met een ander heeft geprobeerd [aangever] te doden door hem met een mes, een hamer en een uitdraaislinger tegen het hoofd en lichaam te slaan en/of te steken en te trappen, subsidiair dat hij samen met een ander [aangever] zwaar heeft mishandeld, meer subsidiair dat hij in vereniging openlijk geweld heeft gepleegd.





3De voorvragen

De dagvaarding is geldig. 
De rechtbank is bevoegd. 




De ontvankelijkheid van de officier van justitie





Het standpunt van de verdediging

De verdediging heeft betoogd dat de officier van justitie niet-ontvankelijk moet worden verklaard, omdat de redelijke termijn van berechting extreem is overschreden. Daarbij wordt een beroep gedaan op artikel 6 van het EVRM en gewezen op een recent vonnis van de rechtbank Zeeland-West-Brabant, ECLI:NL:RBZWB:2022:436.




Het standpunt van de officier van justitie

De officier van justitie meent dat er, gelet op de jurisprudentie van de Hoge Raad, geen plaats is voor een niet-ontvankelijkverklaring. Zij wijst erop dat het Openbaar Ministerie in dergelijke zaken in hoger beroep gaat, als het niet om niet-ontvankelijkverklaring heeft verzocht. Naar de mening van de officier van justitie kan voldoende compensatie worden geboden in vermindering van de uiteindelijke strafmaat.




Het oordeel van de rechtbank

De rechtbank stelt vast dat in deze zaak de redelijke termijn is gaan lopen op 4 mei 2014, zodat deze ten tijde van dit vonnis met (bijna) 5 jaar en 10 maanden is overschreden. Deze overschrijding is niet veroorzaakt door de complexiteit van de zaak, noch door de verdediging, en komt dan ook voor rekening van het Openbaar Ministerie. Volgens vaste jurisprudentie van de Hoge Raad is een overschrijding van de redelijke termijn echter op zichzelf geen grond voor niet-ontvankelijkverklaring. Dat kan wellicht anders zijn als er andere, bijkomende omstandigheden zijn, maar die ziet de rechtbank in dit geval niet, anders dan in de uitspraak waar de verdediging naar verwijst. Daarin was sprake van een jeugdzaak, waarin door de overschrijding van de redelijke termijn ook de waarheidsvinding in het gedrang was gekomen. In dit geval is niet aannemelijk geworden dat het tijdsverloop gevolgen heeft gehad voor de bewijspositie van verdachte. De rechtbank verwerpt dan ook het beroep op niet-ontvankelijkheid. Wel zal bij een eventuele strafoplegging rekening worden gehouden met de aanzienlijke overschrijding van de redelijke termijn. 



Nu ook verder niet is gebleken van enig ander beletsel daarvoor, is de officier van justitie ontvankelijk in de vervolging.



Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie heeft gerekwireerd tot vrijspraak van de primair tenlastegelegde poging tot doodslag. Ondanks de door medeverdachte [medeverdachte] tegenover de politie ter plaatse gedane uitlatingen “Ik maak hem dood” en de omstandigheid dat verdachte [aangever]  (hierna: [aangever] ), samen met [medeverdachte] , heeft afgetuigd terwijl hij klem zat in een voertuig, acht de officier van justitie niet wettig en overtuigend bewezen dat verdachte opzet had op de dood van [aangever] .



Gelet op het toegepaste geweld en de omstandigheid dat er voorwerpen zijn gebruikt door verdachte en zijn mededader, acht de officier van justitie wel wettig en overtuigend bewezen dat verdachte zich schuldig heeft gemaakt aan het medeplegen van zware mishandeling (het subsidiaire tenlastegelegde). Zij baseert zich daarbij op de verklaring van [aangever] dat hij meerdere keren werd geslagen, getrapt en gestoken, die ondersteund wordt door diverse getuigenverklaringen en het aantreffen van een uitdraaislinger en een hamer met daarop het DNA van [aangever] . Ook het geheel aan letsel dat bij [aangever] is vastgesteld en dat niet volledig kan worden verklaard door het auto-ongeval waarbij hij, voorafgaand aan de geweldpleging, betrokken was, legt de officier van justitie ten grondslag aan wat volgens haar bewezen kan worden verklaard. 



4.2


Het standpunt van de verdediging

De verdediging is van mening dat de rechtbank niet tot een bewezenverklaring kan komen van poging tot doodslag en wijst daarbij op het feit dat niet kan worden vastgesteld dat er sprake was van opzet op de dood van [aangever] . Ten aanzien van de subsidiair tenlastegelegde zware mishandeling kan de rechtbank evenmin tot een bewezenverklaring komen volgens de verdediging. De raadsman heeft hiertoe aangevoerd dat niet met zekerheid kan worden vastgesteld welk letsel bij [aangever] is veroorzaakt door de aanrijding en welk letsel door het handelen van verdachte is veroorzaakt of door iets anders. Als gevolg van de aanrijding zijn er immers vele kapotte en scherpe onderdelen in de auto ontstaan, zoals een afgebroken versnellingspook en het dashboard, waar [aangever] mogelijkerwijs langs is geschaafd toen hij – door de klap van de aanrijding – van de bestuurderskant van het voertuig naar de bijrijderskant werd geslingerd.
Ten aanzien van het tweede subsidiair tenlastegelegde, het openlijk in vereniging geweld plegen tegen personen, heeft de verdediging geen bewijsverweer gevoerd.



4.3

Het oordeel van de rechtbank


4.3.1


De bewijsmiddelen

Indien hoger beroep wordt ingesteld zullen de bewijsmiddelen worden uitgewerkt en opgenomen in een bijlage die aan het vonnis zal worden gehecht



4.3.2


De bijzondere overwegingen omtrent het bewijs

De rechtbank zal eerst bespreken wat er volgens haar op 4 mei 2014 heeft plaatsgevonden, waarbij de verklaringen van verdachte, medeverdachte [medeverdachte] (hierna [medeverdachte] ) alsmede [aangever] en de getuigen zijn betrokken. De rechtbank zal daarbij voornamelijk ingaan op het aandeel van verdachte bij deze gebeurtenissen. Vervolgens zal de rechtbank vaststellen tot welke strafbare feiten het gedrag van verdachte heeft geleid.




Vaststelling feiten

De rechtbank stelt op grond van het procesdossier vast dat er op 4 mei 2014, rond 20:00 uur een geweldsincident heeft plaatsgevonden voor café [naam 1] in Sint Willebrord tussen [medeverdachte] en [naam 2] , de broer van [aangever] . Volgens [medeverdachte] werd hij door [naam 2] bedreigd met een mes, waarna hij hem een klap heeft verkocht. [medeverdachte] is vervolgens, samen met zijn ouders en verdachte, vertrokken in een donkerkleurige Mercedes.

            [aangever] had gezien dat zijn broer bloedend en bewusteloos op de grond lag voor het café, is erop gewezen dat de mensen in de donkerkleurige Mercedes daarbij betrokken zouden zijn en is, nadat hij vergeefs had geprobeerd die  Mercedes te laten stoppen, in de Chevrolet van zijn broer gestapt en heeft de achtervolging ingezet. [aangever] heeft met hoge snelheid – al rijdend op de A58 in de richting van Breda – zeer gevaarlijk verkeersgedrag vertoond en diverse inhaalmanoeuvres verricht om de Mercedes te naderen. Nadat de Chevrolet de Mercedes had benaderd heeft [aangever] deze – met hoge snelheid – van achteren en aan de zijkant (links achter) aangereden. De Mercedes begon hierdoor te spinnen en is op de busbaan naast de snelweg terecht gekomen.

            [aangever] heeft vervolgens de Chevrolet op de snelweg gekeerd en is tegen het verkeer in naar de inrit van de busbaan gedraaid en vervolgens – opnieuw met hoge snelheid – in de richting van de Mercedes gereden, waarbij de Chevrolet de Mercedes en de geluidswal heeft geraakt en uiteindelijk bovenop de Mercedes is beland. De inzittenden van de Mercedes hadden het voertuig vlak voor deze laatste aanrijding kunnen verlaten. [aangever] kwam door deze aanrijdingen uiteindelijk klem te zitten in de Chevrolet.



Over wat vervolgens heeft plaatsgevonden, hebben verdachte en [aangever] uiteenlopend verklaard. Volgens [aangever] is hij – nadat hij met de Chevrolet bovenop de Mercedes was beland – door meerdere personen van twee kanten (links en rechts) zwaar mishandeld, waarbij hij met de hand werd geslagen en met een krik of hard voorwerp, werd getrapt en werd gestoken met een mes. Verdachte heeft op zitting daarentegen verklaard dat hij [aangever] alleen een paar klappen met de hand heeft gegeven. Verdachte kon zich niet meer herinneren of hij daarbij een voorwerp vast heeft gehad.



Naar het oordeel van de rechtbank kan op grond van de bewijsmiddelen worden vastgesteld dat zowel verdachte als [medeverdachte] op 4 mei 2014 op de A58 geweld heeft uitgeoefend tegen [aangever] . Ondanks de verklaring van verdachte dat hij niet meer weet of hij met een voorwerp heeft geslagen of gestoken, acht de rechtbank ook dit wettig en overtuigend bewezen op basis van de verklaring van [aangever] , die niet alleen ondersteuning vindt in diverse getuigenverklaringen, maar ook in het bij hem geconstateerde letsel, in het feit dat er in de nabije omgeving van de Chevrolet een uitdraaislinger en in de kofferbak van de Mercedes een hamer zijn aangetroffen met daarop het bloed van [aangever] en in de aangetroffen bloedspatten op de kleding van verdachte. Op basis van deze bewijsmiddelen kan naar het oordeel van de rechtbank worden vastgesteld dat verdachte [aangever] heeft geslagen, zowel met blote hand als met een voorwerp, en heeft getrapt door het open raam. Van de medeverdachte kan worden vastgesteld dat hij [aangever] heeft geslagen met de hand en heeft geslagen of gestoken met een (scherp) voorwerp. 




Kwalificatie

De vervolgvraag die de rechtbank dient te beantwoorden, is hoe de gedragingen van verdachte gekwalificeerd moeten worden.




Poging tot doodslag (primair)

Met de officier van justitie en de verdediging is de rechtbank van oordeel dat het handelen van verdachte niet kan worden aangemerkt als een poging tot doodslag, nu niet is gebleken dat verdachte opzet heeft gehad op de dood van [aangever] , ook niet in voorwaardelijke zin.
Gelet hierop zal verdachte worden vrijgesproken van het primair tenlastegelegde feit, het medeplegen van poging tot doodslag 




Zware mishandeling (subsidiair)

Anders dan door de officier van justitie is gesteld, is de rechtbank van oordeel dat het geheel van handelen van verdachte niet is te kwalificeren als zware mishandeling. Hoewel het geheel aan letsel dat bij [aangever] is geconstateerd, als zwaar lichamelijk letsel bestempeld dient te worden, bevat het dossier te weinig informatie om met zekerheid vast te kunnen stellen welk letsel door de aanrijding is veroorzaakt en welk letsel door handelen van verdachte en [medeverdachte] veroorzaakt is. Blijkens zijn verhoor gaat [aangever] er in ieder geval zelf van uit dat de beenbreuken die hij heeft opgelopen niet door het handelen van verdachte en [medeverdachte] zijn veroorzaakt. Dit letsel past ook meer bij het ongeval, waarbij [aangever] klem kwam te zitten, dan bij het door verdachte en [medeverdachte] toegepaste geweld. De rechtbank gaat er dan ook van uit dat dit letsel is veroorzaakt door het auto-ongeval. Verder ontbreekt het in het dossier aan informatie over het herstel van [aangever] en eventueel blijvend letsel. De rechtbank kan dan ook niet vaststellen dat sprake is van zwaar lichamelijk dat door verdachte en [medeverdachte] is toegebracht. Gelet hierop zal verdachte ook worden vrijgesproken van het subsidiair tenlastegelegde feit, het medeplegen van zware mishandeling.




Openlijke geweldpleging (meer subsidiair)

Voor een bewezenverklaring van openlijke geweldpleging in vereniging is onder andere vereist dat de verdachte een voldoende significante en wezenlijke bijdrage heeft geleverd aan het geweld. De rechtbank heeft vastgesteld dat verdachte [aangever] op de openbare weg heeft geslagen, zowel met de blote hand als met een voorwerp, en heeft getrapt door het open raam. Daarnaast is ook door [medeverdachte] geweld toegepast tegen [aangever] . De rechtbank is van oordeel dat verdachte een voldoende significante en wezenlijke bijdrage heeft geleverd aan het geweld dat tegen [aangever] werd gebruikt. Bij openlijke geweldpleging in vereniging maakt het in beginsel niet uit wie welk geweld heeft gebruikt, zodat het geweld gepleegd door de medeverdachte ook voor rekening van verdachte komt.
Gelet hierop acht de rechtbank de meer subsidiair tenlastegelegde openlijke geweldpleging in vereniging wettig en overtuigend bewezen. 
Wel zal de rechtbank in de bewezenverklaring uitgaan van pleegplaats Nederland, nu haar ambtshalve bekend is dat het feit niet in Etten-Leur plaatsvond, maar in Breda. 




4.4


De bewezenverklaring

De rechtbank acht wettig en overtuigend bewezen dat verdachte 




Tweede subsidiair

op 04 mei 2014, in Nederland, met een ander, op de openbare weg, de (busbaan van de) autosnelweg A58, openlijk in vereniging geweld heeft gepleegd tegen [aangever] , welk geweld bestond uit het- slaan en- trappen en- met een scherp/snijdend en/of puntig voorwerp, snijden en/of steken en- met een hamer slaan en- met een uitdraaislinger (van een autokrik) slaan en/of steken.
De rechtbank acht niet bewezen wat meer of anders is ten laste gelegd. Verdachte zal daarvan worden vrijgesproken. 






5De strafbaarheid

5.1


De strafbaarheid van het feit

Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.



5.2

De strafbaarheid van verdachte


5.2.1


Het standpunt van de verdediging

Door de verdediging is een beroep gedaan op noodweerexces. Daarbij is gesteld dat direct voorafgaand aan de gedragingen van verdachte sprake was van twee of drie “moordaanslagen” op verdachte door [aangever] . Hierdoor was sprake van een hevige gemoedsbeweging bij verdachte.



5.2.2


Het standpunt van de officier van justitie

De officier van justitie heeft aangevoerd dat een noodweer(exces) situatie niet aannemelijk is geworden, omdat er bij verdachte geen sprake was van een dusdanige gemoedstoestand die ten grondslag lag aan zijn handelen, maar van een afrekening.



5.2.3


Het oordeel van de rechtbank

De rechtbank stelt vast dat verdachte (en de andere inzittenden van de Mercedes) direct voorafgaand aan het door hen op [aangever] toegepaste geweld door [aangever] zijn aangevallen. In eerste instantie doordat [aangever] op de snelweg met zijn Chevrolet opzettelijk achterop de Mercedes reed, en vervolgens toen ze op de busbaan stilstonden, doordat [aangever] met zijn auto op hen afreed. Daarbij was sprake van een noodweersituatie. Maar die noodweersituatie was geëindigd op het moment dat de Chevrolet bovenop de Mercedes tot stilstand was gekomen; [aangever] zat vast in zijn auto en kon dus voor verdachten geen gevaar meer vormen.
Voor de rechtbank staat ook vast dat bij verdachten sprake was van een hevige gemoedsbeweging, die veroorzaakt was door de aanval van [aangever] direct daaraan voorafgaand. Dat blijkt ook wel uit de bevindingen van de verbalisanten ter plaatse, die constateren dat de drie mannen, met name [medeverdachte] , niet rustig waren te krijgen. Naar het oordeel van de rechtbank komt verdachte echter geen geslaagd beroep op noodweerexces toe, nu sprake is van een reactie – na het beëindigen van de noodweersituatie – die niet gericht was op verdediging, maar louter op vergelding. Dat blijkt uit de uiterst agressieve manier waarop het geweld werd toegepast, met behulp van onder andere een hamer en een uitdraaislinger, tegen de inmiddels weerloze [aangever] , die klem zat in zijn auto. En ook uit de verklaring van verdachte ter zitting dat hij in woede een paar klappen heeft gegeven, dat hij zich dit niet liet gebeuren en dat [aangever] gewoon klappen verdiende. Het beroep op noodweerexces wordt dan ook verworpen.



Nu ook verder niet is gebleken van een omstandigheid die zijn strafbaarheid uitsluit, is verdachte strafbaar.







6De strafoplegging

6.1


De vordering van de officier van justitie

Voor het subsidiair tenlastegelegde vordert de officier van justitie aan verdachte op te leggen een gevangenisstraf van 15 maanden met aftrek van de tijd die verdachte heeft doorgebracht in voorarrest. Daarbij heeft zij rekening gehouden met de omstandigheid dat artikel 63 van het Wetboek van Strafrecht (Sr) aan de orde is, dat er sprake is van medeplegen, met het aandeel van [aangever] in het geheel en met de forse overschrijding van de redelijke termijn.



6.2


Het standpunt van de verdediging

Indien de rechtbank van mening is dat er een straf opgelegd dient te worden voor het meer subsidiair tenlastegelegde, is de verdediging van mening dat er – rekening houdend met de extreme overschrijding van de redelijke termijn, de extreme ouderdom van de feiten, de lange termijn dat verdachte onder een eventuele strafafdoening gebukt gaat, de omstandigheid dat artikel 63 Sr van toepassing is en het schandalige gedrag dat [aangever] heeft getoond voorafgaand aan de situatie – kan worden volstaan met een gevangenisstraf van gelijke duur als de tijd die verdachte reeds in voorarrest heeft doorgebracht, te weten 46 dagen.



6.3


Het oordeel van de rechtbank

Verdachte heeft zich samen met de medeverdachte schuldig gemaakt aan openlijk geweld. Zij hebben de bestuurder van een auto die na een ongeval klem zat in zijn auto, zwaar toegetakeld met een hamer, een uitdraaislinger van een krik en een scherp voorwerp. 
Maar daar ging wel iets aan vooraf. De man had hen namelijk eerst op de snelweg twee maal aangereden en toen zij waren gestopt bij een bushalte naast de snelweg, kwam de man hen weer achterna en reed met hoge snelheid af op hun auto, waarna zijn auto eindigde bovenop hun auto. Dit alles moet voor hen zeer bedreigend zijn geweest. De rechtbank begrijpt dan ook zeker hun woede tegen deze man, maar het door hen toegepaste geweld ging alle perken te buiten. Zij zijn volledig losgegaan op de man die klem zat in zijn auto en zich niet kon verdedigen en hebben hem afgetuigd met hun handen en met gereedschappen en hem getrapt. Dit is voor de man uiteraard zeer beangstigend geweest, maar ook voor de mensen die hiervan getuige waren. Zoals een getuige verklaarde: “het leek alsof ze hem dood trapten”. De rechtbank merkt dit geweld dan ook aan als een ernstig feit.



De rechtbank heeft voor de strafbepaling ook gekeken naar het strafblad van verdachte, waaruit blijkt dat hij in de tussentijd is veroordeeld, zodat artikel 63 Sr van toepassing is.



Verder is in deze zaak sprake van een ernstige overschrijding van de redelijke termijn met 5 jaar en 10 maanden.



Volgens de oriëntatiepunten van het LOVS is het uitgangspunt bij openlijk geweld met licht letsel een taakstraf van 150 uur. Gelet op het forse letsel en het gebruik van meerdere voorwerpen, zou in dit geval een gevangenisstraf van meerdere maanden in de rede liggen. Toch zal de rechtbank verdachte niet terug sturen naar de gevangenis, gelet op de aanleiding voor het geweld, de toepassing van artikel 63 Sr en met name de ernstige overschrijding van de redelijke termijn. Alles afwegend is de rechtbank van oordeel dat een gevangenisstraf gelijk aan het voorarrest van 46 dagen passend is.






7De wettelijke voorschriften
De beslissing berust op de artikelen 47, 63 en 141 van het Wetboek van Strafrecht zoals deze artikelen luidden ten tijde van het bewezenverklaarde.




8De beslissing
De rechtbank:



Voorvragen


- verklaart de officier van justitie ontvankelijk in de vervolging van verdachte;



Vrijspraak


- spreekt verdachte vrij van de primair en subsidiair tenlastegelegde feiten;



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde het volgende strafbare feit oplevert:
Openlijk in vereniging geweld plegen tegen personen;
- verklaart verdachte strafbaar;



Strafoplegging


- veroordeelt verdachte tot een gevangenisstraf van 46 dagen;
- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;



Dit vonnis is gewezen door mr. M. Breeman, voorzitter, mr. R.P. Broeders en mr. D. Fontein, rechters, in tegenwoordigheid van G.T.A. Schuurmans-Knoop en mr. U.F.B. van Berkel-de Jongh, griffiers, en is uitgesproken ter openbare zitting op

2 maart 2022.


Mr. Fontein en de griffier, mr. Van Berkel-de Jongh, zijn niet in de gelegenheid dit vonnis mede te ondertekenen.



",Rechtbank Zeeland-West-Brabant,2022-03-02,2022-03-01,02-800429-14,Uitspraak,,,Strafrecht,Op tegenspraak,"
Vrijspraak voor medeplegen poging tot doodslag en zware mishandeling. Openlijke geweldpleging wettig en overtuigend bewezen, geen geslaagd beroep op noodweerexces gelet op omstandigheden dat handelen gericht was op vergelding en niet op verdediging. Gelet op ernstige overschrijding van redelijke termijn, artikel 63 Sr, gevangenisstraf gelijk aan duur voorarrest.
","

Rechtspraak.nl

","Vrijspraak voor medeplegen poging tot doodslag en zware mishandeling. Openlijke geweldpleging wettig en overtuigend bewezen, geen geslaagd beroep op noodweerexces gelet op omstandigheden dat handelen gericht was op vergelding en niet op verdediging. Gelet op ernstige overschrijding van redelijke termijn, artikel 63 Sr, gevangenisstraf gelijk aan duur voorarrest."
230,ECLI:NL:GHAMS:2022:626,,Gerechtshof Amsterdam,2022-03-01,2022-03-02,200.283.924/01,Uitspraak,,,Civiel recht,,,,No summary available
231,ECLI:NL:RBROT:2022:1523,,Rechtbank Rotterdam,2022-03-01,2022-03-02,NL22.979,Uitspraak,,,Bestuursrecht; Vreemdelingenrecht,,,,No summary available
232,ECLI:NL:GHAMS:2022:634,,Gerechtshof Amsterdam,2022-03-01,2022-03-02,200.305.697/01,Uitspraak,,,Civiel recht,,,,No summary available
233,ECLI:NL:GHARL:2022:1614,"
Afdeling strafrecht

Parketnummer:	21-004670-20 
Uitspraak d.d.:	2 maart 2022 
TEGENSPRAAK



Arrest van de economische kamer van het gerechtshof Arnhem-Leeuwarden, zittingsplaats Leeuwarden, gewezen op het hoger beroep, ingesteld tegen het vonnis van de economische politierechter in de rechtbank Noord-Nederland van 8 december 2020 met parketnummer 84-145603-20 in de strafzaak tegen



      [verdachte] ,

geboren te [geboorteplaats] op [geboortedatum 1] 1956, 
wonende te [woonplaats] . 





Het hoger beroep


De verdachte heeft tegen het hiervoor genoemde vonnis hoger beroep ingesteld.





Onderzoek van de zaak


Dit arrest is gewezen naar aanleiding van het onderzoek op de terechtzitting van het hof van 16 februari 2022.



Het hof heeft kennisgenomen van de vordering van de advocaat-generaal, primair strekkende tot niet-ontvankelijkverklaring van verdachte in het namens hem ingestelde hoger beroep en subsidiair tot vernietiging van het vonnis waarvan beroep en veroordeling ter zake van de beide tenlastegelegde feiten tot een geldboete van € 500,-, subsidiair
10 dagen hechtenis, en vernietiging van de strafbeschikking. Deze vordering is na voorlezing aan het hof overgelegd.



Het hof heeft voorts kennisgenomen van hetgeen door verdachte en zijn raadsman,
mr. P.C.H. van Schooten, naar voren is gebracht.





Ontvankelijkheid van het hoger beroep



Procesgang

Op 8 december 2020 te 15:13 uur heeft mr. P.C.H. van Schooten, advocaat te Rolde, een
e-mail aan de strafgriffie van de rechtbank Noord-Nederland, zittingsplaats Assen, gestuurd. Deze e-mail houdt in:



“Geachte heer, mevrouw,



op verzoek van mijn cliënt, de heer [verdachte] , wonende aan de [woonplaats] , stel ik hoger beroep in tegen het mondeling vonnis van de economische politierechter van hedenmorgen in de zaak met parketnummer: 84-145603-20.



Met vriendelijke groet, 
Mr. P.C.H. van Schooten”.



Deze e-mail bevat verder het logo van het kantoor van mr. Van Schooten, het adres, het telefoonnummer, het faxnummer, het e-mailadres en de website van dat kantoor. De e-mail bevat niet de verklaring van mr. Van Schooten dat hij tot het aanwenden van het rechtsmiddel van hoger beroep door [verdachte] voornoemd bepaaldelijk is gevolmachtigd.




        [comparant] , - naar het hof begrijpt - werkzaam bij genoemde rechtbank, heeft dit verzoek opgevat als een bijzondere schriftelijke volmacht om namens [verdachte] voornoemd hoger beroep in te stellen. Op grond daarvan heeft de griffier van genoemde rechtbank op
8 december 2020 een akte instellen hoger beroep opgemaakt. Deze akte is ondertekend door de comparant [comparant] voornoemd en de griffier [griffier] .



De e-mail van mr. Van Schooten bevat niet diens handtekening. Ook anderszins ontbreekt een handtekening van mr. Van Schooten, bijvoorbeeld onder een zogenaamde volmachtbrief, die als bijlage bij een e-mail wordt gevoegd, gericht aan de strafgriffie van de rechtbank. De bijzondere schriftelijke volmacht voldoet derhalve niet aan het bepaalde krachtens het vierde lid van artikel 450 van het Wetboek van Strafvordering (Sv), noch aan het bepaalde bij genoemd artikel 450, leden 2 en 3.



Het hof ziet zich voor de vraag gesteld of deze wijze van instellen van hoger beroep moet leiden tot niet-ontvankelijkverklaring daarvan. Ter zitting heeft de advocaat-generaal deze vraag bevestigend beantwoord als nader toegelicht in de schriftelijke, aan het hof overgelegde, aantekeningen. Het hof daarentegen beantwoordt deze vraag ontkennend en wel op grond van het volgende.



Verdachte is met zijn raadsman, mr. Van Schooten voornoemd, ter zitting van het hof verschenen. Aldaar heeft de verdachte desgevraagd verklaard op rechtsgeldige wijze hoger beroep te hebben willen instellen tegen het vonnis van de economische politierechter van
8 december 2020 onder parketnummer 84-145603-20. Op grond van deze verklaring worden de gebreken in de e-mail van mr. Van Schooten d.d. 8 december 2020 voor gedekt gehouden. Het hof acht verdachte in zoverre ontvankelijk in het hoger beroep.





De omvang van het hoger beroep.


Het hof is van oordeel dat het verwijt in het eerste deel van het tenlastegelegde (artikel 3.27 Wet natuurbescherming) alsook het verwijt in het tweede deel van het tenlastegelegde (artikel 5.3 Wet natuurbescherming), ondanks het vermelden van de woorden ""en/of"" tussen elk van die delen, als aparte feiten moeten worden gezien. Het hof vat de tenlastelegging daarom op als impliciet cumulatief.



Het hof verstaat het vonnis van de economische politierechter, gelet op de in de aantekening van het mondeling vonnis (AMV) opgenomen kwalificatie en de vermelding van artikel 5.3 van de Wet natuurbescherming onder de toegepaste artikelen, aldus, dat verdachte ter zake van het tweede deel van het tenlastegelegde is veroordeeld. Nu de AMV geen melding maakt van enige beslissing ter zake van het eerste deel van het tenlastegelegde, gaat het hof er van uit dat de economische politierechter verdachte daarvan ter terechtzitting heeft vrijgesproken. Ter terechtzitting van het hof heeft de raadsman dit ook bevestigd. Dit betekent dat voor zover het hoger beroep is gericht tegen deze vrijspraak verdachte daarin niet kan worden ontvangen.





Het vonnis waarvan beroep


Het hof zal het vonnis waarvan beroep voor zover aan het oordeel van het hof onderworpen vernietigen en in zoverre opnieuw rechtdoen.





De tenlastelegging


Aan verdachte is - voor zover voor dit hoger beroep van belang - tenlastegelegd dat:



hij op of omstreeks 15 november 2018 te [plaats] , in de gemeente [gemeente] , als houder van een jachtakte, in strijd heeft gehandeld met de gestelde voorschriften bij die jachtakte, immers was tijdens het vervoer het wapen niet ingepakt zodat dit niet voor onmiddellijk gebruik kon worden aangewend en/of was het wapen niet ontladen en ontspannen.





Vrijspraak


Het hof acht niet bewezen dat verdachte het tenlastegelegde heeft begaan, zodat verdachte daarvan behoort te worden vrijgesproken. In het bijzonder acht het hof niet bewezen dat verdachte als houder van een jachtakte heeft gehandeld in strijd met de bij die jachtakte gestelde voorschriften, nu die voorschriften bij de processtukken ontbreken. Hierdoor kan het hof niet vaststellen of verdachte enig voorschrift bij die jachtakte heeft overtreden, en zo ja, welk(e) voorschrift(en).



Anders dan de advocaat-generaal heeft gesteld kunnen als die voorschriften niet gelden de voorschriften, die deel uitmaken van een algemeen model/imprimé van een niet ingevulde jachtakte, dat zich wel bij de processtukken bevindt. Immers, niet kan worden vastgesteld of de voorschriften, behorende bij dit algemene model/imprimé van een jachtakte, ten tijde van het tenlastegelegde golden voor verdachte.




BESLISSING


Het hof:



Verklaart de verdachte niet-ontvankelijk in het hoger beroep, voor zover gericht tegen de vrijspraak ter zake van het eerste deel van het tenlastegelegde (artikel 3.27 Wet natuurbescherming).



Vernietigt het vonnis waarvan beroep voor zover aan het oordeel van het hof onderworpen en doet in zoverre opnieuw recht:



Verklaart niet bewezen dat de verdachte het tenlastegelegde heeft begaan en spreekt de verdachte daarvan vrij.



Vernietigt de eerder uitgevaardigde strafbeschikking d.d. 17 augustus 2020 met
CJIB nummer 3132 5420 0394 4572.



Aldus gewezen door
mr. O. Anjewierden, voorzitter,
mr. W.M. van Schuijlenburg en mr. L.G. Wijma, raadsheren,
in tegenwoordigheid van G.A. Boersma, griffier,
en op 2 maart 2022 ter openbare terechtzitting uitgesproken.


",Gerechtshof Arnhem-Leeuwarden,2022-03-02,2022-03-02,21-004670-20,Uitspraak,,,Strafrecht,Hoger beroep,"

Economische delicten
Ontvankelijkheid en omvang van het hoger beroep
Vrijspraak


Verdachte is met zijn raadsman ter zitting van het hof verschenen. Aldaar heeft de verdachte desgevraagd verklaard op rechtsgeldige wijze hoger beroep te hebben willen instellen tegen het vonnis waarvan beroep. De gebreken (o.m. het ontbreken van een handtekening van de raadsman) in het door de raadsman verzonden e-mailbericht, gericht aan de strafgriffie van de rechtbank voor het instellen van hoger beroep, worden op grond van deze verklaring door het hof voor gedekt gehouden. Het hof acht verdachte in zoverre ontvankelijk in het hoger beroep.

Verdachte wordt van het in hoger beroep aan de orde zijnde deel van het tlg. vrijgesproken. De voorschriften, waarmee verdachte als houder van een jachtakte in strijd zou hebben gehandeld, ontbreken bij de processtukken. Hierdoor kan het hof niet vaststellen of verdachte enig voorschrift bij die jachtakte heeft overtreden, en zo ja, welk(e) voorschrift(en).
","

Rechtspraak.nl

","Economische delicten
Ontvankelijkheid en omvang van het hoger beroep
Vrijspraak

Verdachte is met zijn raadsman ter zitting van het hof verschenen. Aldaar heeft de verdachte desgevraagd verklaard op rechtsgeldige wijze hoger beroep te hebben willen instellen tegen het vonnis waarvan beroep. De gebreken (o.m. het ontbreken van een handtekening van de raadsman) in het door de raadsman verzonden e..."
234,ECLI:NL:RBZWB:2022:1050,"

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02-800432-14  




vonnis van de meervoudige kamer van 2 maart 2022




in de strafzaak tegen 





          [verdachte] ,

geboren op [geboortedag] 1972, te [geboorteplaats] ,
wonende te [adres]
raadsman mr. J-H.L.C.M. Kuijpers, advocaat te Amsterdam.





1Onderzoek van de zaak
De zaak is inhoudelijk behandeld op de zitting van 16 februari 2022. Verdachte is niet verschenen. Wel is verschenen zijn gemachtigde raadsman mr. J-H.L.C.M. Kuijpers. De officier van justitie, mr. D.A. van den Hout, en de verdediging hebben hun standpunten kenbaar gemaakt. Tevens was aanwezig mr. G.J.P.M. Mooren, als raadsman voor de benadeelde partijen [benadeelde partij 1] , [benadeelde partij 2] en [benadeelde partij 3] .




2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte 
Feit 1: primair: heeft geprobeerd de inzittenden van een Mercedes met voorbedachten rade te doden door op de snelweg met hoge snelheid met opzet achterop die auto te rijden, 
subsidiair: heeft geprobeerd hen te doden; 
tweede subsidiair: heeft geprobeerd aan hen zwaar lichamelijk letsel toe te brengen, 
derde subsidiair: deze inzittenden heeft bedreigd;
Feit 2: mensen heeft bedreigd door op de Mercedes in te rijden;
Feit 3: de Mercedes opzettelijk heeft vernield.





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

Ten aanzien van feit 1 heeft de officier van justitie gerekwireerd tot vrijspraak van de primair het primaire ten laste gelegde poging tot moord. De voorbedachten rade kan naar haar mening niet worden bewezen. Zij acht wel de poging tot doodslag wettig en overtuigend bewezen. De verklaring van verdachte dat de Mercedes heeft geremd waardoor verdachte achterop de Mercedes reed, is niet aannemelijk geworden. Verdacht heeft volgens de getuigenverklaringen erg hard gereden, is heel kort op de Mercedes gaan rijden en heeft de Mercedes twee keer geraakt, de eerste keer aan de achterkant en de tweede keer aan de linkerzijkant achter. Door zo hard te rijden en zo dicht op de auto te gaan rijden waarbij verdachte hem heeft geraakt, heeft verdachte de aanmerkelijke kans aanvaard dat de aanrijding dodelijk had kunnen aflopen voor de inzittenden van de auto. 
De officier van justitie acht de onder feit 2 tenlastegelegde bedreiging met een misdrijf tegen het leven gericht wettig en overtuigend bewezen, gelet op de verklaring van verdachte en de getuigenverklaringen die aangeven dat verdachte op de busbaan met grote snelheid op de Mercedes inreed. De officier van justitie acht de onder feit 3 tenlastegelegde vernieling van de Mercedes eveneens wettig en overtuigend bewezen. 



4.2


Het standpunt van de verdediging

De verdediging heeft zich ten aanzien van de feiten 2 en 3 voor wat betreft de bewezenverklaring gerefereerd aan het oordeel van de rechtbank. Ten aanzien van feit 1 heeft de verdediging betoogd dat de poging tot moord (het primair ten laste gelegde), dan wel poging tot doodslag (het subsidiair ten laste gelegde) en de poging tot het toebrengen van zwaar lichamelijk letsel (het tweede subsidiair ten laste gelegde) niet wettig en overtuigend bewezen kunnen worden. De opzet van verdachte was niet gericht op de dood van de inzittenden van de auto. Verdachte wilde alleen dat de Mercedes zou stoppen. Verdachte is met de Mercedes in botsing gekomen omdat de Mercedes remde. Hij heeft de Mercedes niet opzettelijk aangereden. Ten aanzien van de onder drie subsidiair ten laste gelegde bedreiging heeft de verdediging zich voor de bewezenverklaring gerefereerd aan het oordeel van de rechtbank. 



4.3

Het oordeel van de rechtbank


4.3.1


De bewijsmiddelen

Indien hoger beroep wordt ingesteld zullen de bewijsmiddelen worden uitgewerkt en opgenomen in een bijlage die aan het vonnis zal worden gehecht



4.3.2


De bijzondere overwegingen omtrent het bewijs

De rechtbank zal eerst bespreken wat er volgens haar op 4 mei 2014 heeft plaatsgevonden, waarbij de verklaringen van verdachte, de inzittenden van de Mercedes, alsmede de getuigen zijn betrokken. De rechtbank zal daarbij voornamelijk ingaan op het aandeel van verdachte bij deze gebeurtenissen. Vervolgens zal de rechtbank vaststellen tot welke strafbare feiten het gedrag van verdachte heeft geleid. 
Daarbij is van belang dat feit 1, blijkens de tenlastelegging, uitsluitend ziet op wat er op de snelweg A58 is gebeurd en de feiten 2 en 3 op wat er is gebeurd op de busbaan naast de snelweg, zodat deze feiten apart worden besproken.



4.3.3


Feit 1


Vaststelling feiten

Op 4 mei 2014, rond 20:00 uur, vond er een geweldsincident plaats bij café [naam 1] in Sint Willebrord tussen de broer van verdachte, [naam 2] , en [benadeelde partij 1] (hierna: [benadeelde partij 1] ). [naam 2] lag bewusteloos op de grond. [benadeelde partij 1] vertrok in een Mercedes, samen met [naam 3] en de ouders van [benadeelde partij 1] ( [benadeelde partij 2] en [benadeelde partij 3] ). Verdachte stapte in de Chevrolet van zijn broer en achtervolgde de Mercedes. Verdachte reed bij Etten-Leur de A58 op in de richting van Breda. Hij reed de invoegstrook helemaal af en kwam automatisch op de vluchtstrook terecht. Hij haalde een BBA-bus rechts in, die op de rechter rijbaan van de snelweg reed en op het moment dat verdachte daar voorbij was, ging hij naar de linker rijbaan. Verdachte wisselde meerdere malen van rijbaan om langs het andere verkeer te komen. Verdachte reed volgens getuigen erg hard. De Chevrolet reed achterop de Mercedes. De Mercedes begon te spinnen en kwam uiteindelijk op de busbaan naast de snelweg terecht. 



Deze korte weergave van de gang van zaken is door verdachte bevestigd. Verdachte heeft enkel betwist dat hij tweemaal tegen de Mercedes is gebotst en heeft verklaard dat hij tegen de Mercedes is gebotst omdat deze zou hebben geremd. De rechtbank zal hieronder nader op deze punten ingaan en vervolgens de verdere gebeurtenissen vaststellen.  



Verdachte heeft betoogd dat hij op de Mercedes is gebotst op de snelweg nadat de Mercedes remde. Geen van de gehoorde getuigen heeft verklaard dat de Mercedes remde. Ook [benadeelde partij 1] , die de Mercedes bestuurde, heeft dit niet verklaard. Gelet op het feit dat er in het dossier geen enkel aanknopingspunt is voor de stelling van verdachte dat de Mercedes remde, gaat de rechtbank ervan uit dat er niet is geremd door de Mercedes. Dit maakt dat de rechtbank concludeert dat verdachte opzettelijk tegen de Mercedes moet zijn aangereden. 



Door [benadeelde partij 1] en [benadeelde partij 3] , de bestuurder en één van de inzittenden van de Mercedes, is verklaard dat er tweemaal is gebotst. Door verdachte wordt dit betwist en is gesteld dat er slechts één botsing heeft plaatsgevonden. Naar het oordeel van de rechtbank hebben er twee botsingen plaatsgevonden. De rechtbank komt tot deze conclusie omdat het forensisch onderzoek uitwijst dat er bots-sporen zowel op de achterkant als op de linkerzijkant van de Mercedes zijn vastgesteld. Ook past dit sporenbeeld, het links aantikken van de auto, bij het feit dat de Mercedes is gaan spinnen en vervolgens op de busbaan terechtkwam. 




Kwalificatie 

De rechtbank ziet zich vervolgens voor de vraag gesteld of dit handelen van verdachte gekwalificeerd kan worden als een poging tot moord dan wel doodslag (primair en subsidiair ten laste gelegd) of een poging tot zware mishandeling (als tweede subsidiair ten laste gelegd). 



Hierbij stelt de rechtbank voorop dat het dossier onvoldoende aanknopingspunten bevat waaruit kan blijken dat de verdachte daadwerkelijk de intentie had om de inzittenden van de Mercedes van het leven te beroven of om hen zwaar te verwonden. Verdachte heeft immers ook gezegd dat zijn opzet erop gericht was de Mercedes te doen stoppen. 
Dit neemt echter niet weg dat de verdachte door zijn gedragingen in voorwaardelijke zin opzet kan hebben gehad op de dood van de inzittenden of het toebrengen van zwaar lichamelijk letsel bij hen. Van voorwaardelijk opzet is sprake wanneer willens en wetens de aanmerkelijke kans wordt aanvaard dat door een bepaald handelen een bepaald gevolg intreedt. Allereerst moet dan vastgesteld worden dat er een aanmerkelijke kans bestond dat de inzittenden van de Mercedes gedood konden worden of zwaar lichamelijk letsel konden oplopen door de handelingen van de verdachte. De beantwoording van de vraag of een gedraging de aanmerkelijke kans op een bepaald gevolg in het leven roept, is afhankelijk van de omstandigheden van het geval. Volgens vaste rechtspraak van de Hoge Raad moet het gaan om een feitelijk aanmerkelijke kans dat het gevolg zal intreden. Daarbij komt betekenis toe aan de aard van de gedraging en de omstandigheden waaronder deze is verricht.




Poging tot moord of doodslag

De verdachte is op de autosnelweg achterop de Mercedes gereden en vervolgens tegen de linkerzijkant van de Mercedes gebotst. Hij reed op dat moment, zoals door getuigen is verklaard, met een hoge snelheid. De snelheden lagen volgens getuigen rond 100 tot 130 kilometer per uur. Door de botsing van de auto van verdachte tegen de Mercedes kon bestuurder [benadeelde partij 1] de Mercedes niet onder controle houden. De Mercedes ging spinnen en kwam uiteindelijk op de busbaan terecht. Naar het oordeel van de rechtbank was er dan ook sprake van een aanmerkelijke kans op een ernstig verkeersongeval. Uit het dossier kan echter niet worden afgeleid dat daarbij ook een aanmerkelijke kans heeft bestaan dat dit tot voor de inzittenden dodelijke gevolgen zou leiden. De rechtbank neemt daarbij in aanmerking dat het niet heel druk was op de weg, dat er geen sprake was van extreme snelheidsverschillen met andere voertuigen of andere bijzonderheden waardoor rekening gehouden zou moeten worden met een dodelijk ongeval. Om deze redenen moet vrijspraak volgen voor de onder feit 1 primair en subsidiair ten laste gelegde poging tot moord dan wel doodslag.




Poging tot zware mishandeling

Hiervoor is al vastgesteld dat de kans op een ernstig verkeersongeval groot was. De rechtbank is tevens van oordeel dat er bij een ongeval met deze snelheden een aanmerkelijke kans is dat er zwaar lichamelijk letsel optreedt bij inzittenden van de personenauto’s, mede door de positie op de weg en het feit dat verdachte de Mercedes twee maal raakte, waardoor deze ging spinnen. Dat vergroot de kans op ernstige gevolgen voor de inzittenden van de Mercedes.
Het gevaar van het handelen van de verdachte moet voor de verdachte, net als voor ieder ander, duidelijk zijn geweest. Door bewust achterop de Mercedes te rijden én deze ook nog eens aan de linker zijde te raken, waardoor de Mercedes ging spinnen, heeft de verdachte de kans op dit letsel dan ook aanvaard, zodat de rechtbank de poging tot zware mishandeling bewezen acht.



Ten aanzien van de ten laste gelegde voorbedachte raad overweegt de rechtbank het volgende. Verdachte heeft verklaard dat hij boos was vanwege het aantreffen van zijn broer na de vechtpartij bij café [naam 1] , dat hij opgefokt in de auto is gestapt en dat zijn intentie was om de Mercedes te laten stoppen. Het handelen van verdachte lijkt het gevolg te zijn geweest van een ogenblikkelijke gemoedsopwelling. Er zijn naar het oordeel van de rechtbank, mede gelet hierop, geen aanknopingspunten dat er sprake was van kalm beraad. Om die reden spreekt de rechtbank verdachte vrij van de voorbedachte raad.



Tot slot overweegt de rechtbank dat zij uitgaat van een pleegplaats in Nederland, nu haar ambtshalve bekend is dat ter plaatse de grens tussen de gemeenten Etten-Leur en Breda is gelegen en niet is vast te stellen of de aanrijdingen in Etten-Leur plaatsvonden. 



4.3.4


Feit 2 en feit 3 

Na de botsing van de Chevrolet op de Mercedes, ging de Mercedes spinnen en kwam deze uiteindelijk op de busbaan naast de snelweg terecht. Verdachte draaide op de snelweg, reed tegen het verkeer in naar de inrit van de busbaan en reed vervolgens met hoge snelheid richting de Mercedes, kwam tegen de Mercedes aan waarbij de Chevrolet tegen de geluidswal tot stilstand kwam en bovenop de Mercedes terechtkwam. De inzittenden van de Mercedes waren op het moment van de botsing net uit de auto. 



Door de verdediging is niet betwist dat verdachte zich schuldig heeft gemaakt aan de feiten 2 en 3, de bedreiging met een misdrijf tegen het leven gericht door het inrijden op de Mercedes en de vernieling van de Mercedes. De rechtbank stelt vast dat, gelet op de in het dossier beschikbare stukken en de bekennende verklaring van verdachte ten aanzien van deze feiten, deze feiten wettig en overtuigend bewezen kunnen worden. 
Wel zal de rechtbank in de bewezenverklaring uitgaan van pleegplaats Nederland, nu haar ambtshalve bekend is dat de feiten 2 en 3 niet in Etten-Leur plaatsvonden, maar in Breda. 




4.4


De bewezenverklaring

De rechtbank acht wettig en overtuigend bewezen dat verdachte 



1.
Tweede subsidiair:
op 04 mei 2014, in de gemeente Etten-Leur, ter uitvoering van het door verdachte voorgenomen misdrijf om aan personen, genaamd [benadeelde partij 1] en [benadeelde partij 2] en [benadeelde partij 3] en [naam 3] , opzettelijk zwaar lichamelijk letsel toe te brengen, met dat opzet, als bestuurder van een personenauto (Chevrolet) met hoge snelheid, terwijl die [benadeelde partij 1] en [benadeelde partij 2] en [benadeelde partij 3] en [naam 3] (op de autosnelweg A58) in een door die [benadeelde partij 1] bestuurde auto voor verdachte reden, meermalen, (achter) tegen het door die [benadeelde partij 1] bestuurde motorrijtuig is gereden en gebotst en heeft getracht dat motorrijtuig van de weg te rijden, 
terwijl de uitvoering van dat voorgenomen misdrijf niet is voltooid;



2 .
op 04 mei 2014 in Nederland, [benadeelde partij 1] en [benadeelde partij 2] en [benadeelde partij 3] en [naam 3] heeft bedreigd met enig misdrijf tegen het leven gericht, immers is verdachte opzettelijk dreigend als bestuurder van een personenauto (merk Chevrolet) met die auto ingereden op een op de busbaan stilstaande personenauto (merk Mercedes) en tegen die auto (Mercedes) gereden, terwijl die [benadeelde partij 1] en [benadeelde partij 2] en [benadeelde partij 3] en [naam 3] zich kort daarvoor nog in die auto (Mercedes) hadden bevonden;



3.
op 04 mei 2014 in Nederland, opzettelijk en wederrechtelijk een personenauto (merk Mercedes), toebehorende aan [naam 4] , heeft vernield en onbruikbaar gemaakt.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte op te leggen een onvoorwaardelijke gevangenisstraf van 12 maanden met aftrek van voorarrest. Daarbij heeft zij rekening gehouden met de omstandigheid dat artikel 63 van het Wetboek van Strafrecht (Sr) aan de orde is en dat er sprake is van een forse overschrijding van de redelijke termijn.



6.2


Het standpunt van de verdediging

De verdediging heeft betoogd dat de eis van de officier van justitie buitenproportioneel is. Namens verdachte is betoogd dat, gelet op de strafbare feiten die tegen hem zijn gepleegd, de gevolgen die hij daar nog steeds van ondervindt en de extreem lange overschrijding van de redelijke termijn, thans een voorwaardelijke straf of een onvoorwaardelijke gevangenisstraf voor de duur van het voorarrest passend is. 



6.3


Het oordeel van de rechtbank

Verdachte heeft zich schuldig gemaakt aan een poging tot zware mishandeling door met zijn Chevrolet op de snelweg tot twee maal toe opzettelijk achterop een Mercedes te rijden. Gelukkig is dit relatief goed afgelopen. De Mercedes ging als gevolg daarvan spinnen en kwam uiteindelijk op een bushalte naast de snelweg terecht. Hiermee was het voor verdachte nog niet klaar. Hij keerde op de snelweg, reed tegen het verkeer in terug naar ingang van de busbaan, draaide daarop en reed met hoge snelheid af op de Mercedes die stilstond op de busbaan, waarna zijn auto eindigde bovenop hun auto, die daardoor vernield werd. Gelukkig waren de inzittenden net uitgestapt en zijn zij niet geraakt maar het moge duidelijk zijn dat deze gebeurtenissen voor hen zeer bedreigend en beangstigend zijn geweest. Maar ook voor de mensen die hiervan getuige waren was dit een beangstigende ervaring. 
De rechtbank neemt verdachte daarnaast ook zijn uiterst gevaarlijke verkeersgedrag, waardoor hij ook andere weggebruikers in gevaar heeft gebracht, zeer kwalijk. Met zeer hoge snelheid haalde hij links én rechts auto’s in en toen de Mercedes naar de busbaan ging, keerde hij nota bene op de snelweg! Verdachte heeft hierbij geen enkel oog gehad voor andere weggebruikers, die hier ook erg door zijn geschrokken, zo blijkt wel uit hun verklaringen. Dat verdachte erg ontdaan was toen hij zijn broer kort daarvoor bewusteloos en bloedend op de grond had zien liggen - waar hij de bestuurder van de Mercedes voor verantwoordelijk hield - rechtvaardigt dit gedrag op geen enkele manier. 



De rechtbank heeft voor de strafbepaling ook gekeken naar het strafblad van verdachte, waaruit blijkt dat hij in de tussentijd is veroordeeld, zodat artikel 63 Sr van toepassing is.



Verder is in deze zaak sprake van een ernstige overschrijding van de redelijke termijn van berechting. In beginsel behoort een strafzaak binnen twee jaar te zijn afgedaan. Die redelijke termijn begon te lopen op 4 mei 2014 en inmiddels zijn we (bijna) 7 jaar en 10 maanden verder. De overschrijding bedraag dus maar liefst 5 jaar en 10 maanden. 



Volgens de oriëntatiepunten van het LOVS is het uitgangspunt bij zware mishandeling met een wapen (feitelijk is de auto hier als wapen gebruikt) 1 jaar gevangenisstraf. In dit geval is het (gelukkig) bij een poging gebleven. Daarnaast is ook sprake van een ernstige bedreiging en een vernieling. Al met al zou een gevangenisstraf van vele maanden dan ook zeker in de rede liggen. Toch zal de rechtbank verdachte niet meer naar de gevangenis sturen. Daarbij houdt zij met name rekening met het forse letsel dat verdachte heeft opgelopen door het geweld dat direct hierna tegen hem is gebruikt door inzittenden van de auto, waarvan hij nog dagelijks de gevolgen ondervindt. Mede gelet op de ernstige overschrijding van de redelijke termijn is de rechtbank van oordeel dat een gevangenisstraf gelijk aan het voorarrest van 46 dagen passend is.






7De benadeelde partijen
De benadeelde partijen [benadeelde partij 1] , [benadeelde partij 2] en [benadeelde partij 3] hebben ieder ter zitting, via hun advocaat mr. Mooren, een schadevergoeding gevorderd van € 10.000,= aan immateriële schade.


De rechtbank is van oordeel dat de behandeling van deze vorderingen een onevenredige belasting van het strafgeding oplevert, omdat de immateriële schade in het geheel niet is onderbouwd met enig stuk. Om die reden kan de rechtbank niet vaststellen of er schade is geweest, waar die schade uit heeft bestaan en welk bedrag voor eventuele schadevergoeding passend is. De benadeelde partijen zullen daarom niet-ontvankelijk worden verklaard in de vordering. De vordering kan bij de burgerlijke rechter worden aangebracht.





8De wettelijke voorschriften
De beslissing berust op de artikelen 45, 57, 63, 285, 302 en 350 van het Wetboek van Strafrecht, zoals deze artikelen luidden ten tijde van het bewezenverklaarde.




9De beslissing
De rechtbank:



Vrijspraak


- spreekt verdachte vrij van het onder feit 1 primair en subsidiair ten laste gelegde feit;



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde de volgende strafbare feiten oplevert:


feit 1 tweede subsidiair: Poging tot zware mishandeling, meermalen gepleegd;   

feit 2: Bedreiging met enig misdrijf tegen het leven gericht;

       feit 3: Vernieling;

- verklaart verdachte strafbaar;



Strafoplegging


- veroordeelt verdachte tot een gevangenisstraf van 46 dagen;
- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;



Benadeelde partijen


- verklaart de benadeelde partijen [benadeelde partij 1] , [benadeelde partij 2] en [benadeelde partij 3] niet-ontvankelijk in de vorderingen en bepaalt dat de vorderingen bij de burgerlijke rechter kunnen worden aangebracht;
- veroordeelt de benadeelde partijen in de kosten van verdachte, tot nu toe begroot op nihil.



Dit vonnis is gewezen door mr. M. Breeman, voorzitter, mr. R.P. Broeders en mr. D. Fontein, rechters, in tegenwoordigheid van G.T.A. Schuurmans-Knoop, griffier, en is uitgesproken ter openbare zitting op 2 maart 2022.



Mr. Fontein is niet in de gelegenheid dit vonnis mede te ondertekenen.



",Rechtbank Zeeland-West-Brabant,2022-03-02,2022-03-01,02-800432-14,Uitspraak,,,Strafrecht,Op tegenspraak,"
Vrijspraak voor poging tot moord of doodslag, poging zware mishandeling wettig en overtuigend bewezen, met uitzondering van de voorbedachte raad. Bedreiging met een misdrijf tegen het leven gericht door in te rijden op voertuig en de vernieling van het voertuig bewezenverklaard. . Gelet op ernstige overschrijding van redelijke termijn, artikel 63 Sr, gevangenisstraf gelijk aan duur voorarrest
","

Rechtspraak.nl

","Vrijspraak voor poging tot moord of doodslag, poging zware mishandeling wettig en overtuigend bewezen, met uitzondering van de voorbedachte raad. Bedreiging met een misdrijf tegen het leven gericht door in te rijden op voertuig en de vernieling van het voertuig bewezenverklaard. . Gelet op ernstige overschrijding van redelijke termijn, artikel 63 Sr, gevangenisstraf gelijk aan duur voorarrest"
235,ECLI:NL:RBNHO:2022:1743,,Rechtbank Noord-Holland,2022-03-01,2022-03-02,C/15/324456 / JU RK 22-108,Uitspraak,,,Civiel recht; Personen- en familierecht,,,,No summary available
236,ECLI:NL:RBDHA:2022:1640,"

Rechtbank DEN HAAG


Strafrecht



Meervoudige kamer



Parketnummer: 09/121117-21



Datum uitspraak: 1 maart 2022



Tegenspraak



De rechtbank Den Haag heeft op de grondslag van de tenlastelegging en naar aanleiding van het onderzoek op de terechtzitting het navolgende vonnis gewezen in de zaak van de officier van justitie tegen de verdachte:






          [naam],

	geboren op [geboortedag] 1985 te [geboorteplaats],
	verblijfadres: [adres].






1Het onderzoek ter terechtzitting
Het onderzoek is gehouden op de terechtzitting van 29 juli 2021 (pro forma) en 15 februari 2022 (inhoudelijke behandeling).


De rechtbank heeft kennisgenomen van de vordering van de officier van justitie mr. J. Lintjer en van hetgeen door de verdachte en zijn raadsman mr. M. Berkel naar voren is gebracht.






2De tenlastelegging
Aan de verdachte is ten laste gelegd dat:


hij op of omstreeks 6 mei 2021 te [plaats], althans in Nederland, één of meer (onbekend gebleven) perso(o)n(en)/voorbijganger(s) op/aan [plaats] en/of (verblijvende op/aan) de [plaats]  met een terroristisch misdrijf en/of met enig misdrijf tegen het leven gericht en/of zware mishandeling, heeft bedreigd, door naar de Algemene Inlichtingen en Veiligheidsdienst (AIVD) te bellen en/of vervolgens (deels in het Arabisch) te zeggen dat hij gefrustreerd is en/of dat hij één of meerdere mensen gaat doodmaken en/of dat er vandaag een grote actie gaat plaatsvinden op [plaats] , en/of hierbij de Arabische term “arebouzjee” (zijnde een granaatwerper, althans een wapen) te noemen althans woorden en/of uitlatingen en/of gedragingen van gelijke dreigende aard en/of strekking;



subsidiair althans, indien het vorenstaande niet tot een veroordeling mocht of zou kunnen leiden:



hij op of omstreeks 6 mei 2021 te [plaats], althans in Nederland, ter uitvoering van het door verdachte voorgenomen misdrijf om opzettelijk één of meer (onbekend gebleven) perso(o)n(en)/voorbijganger(s) op/aan [plaats] en/of (verblijvende op/aan) de [plaats] te bedreigen met een terroristisch misdrijf en/of met enig misdrijf tegen het leven gericht en/of zware mishandeling, met dat opzet:

- naar de Algemene Inlichtingen en Veiligheidsdienst (AIVD) heeft gebeld en/of
- ( deels in het Arabisch) heeft gezegd dat hij gefrustreerd is en/of
- heeft gezegd dat hij één of meerdere mensen gaat doodmaken en/of
- heeft gezegd dat er vandaag een grote actie gaat plaatsvinden op [plaats]  en/of
- hierbij de Arabische term “arebouzjee” (zijnde een granaatwerper, althans een wapen) heeft genoemd althans woorden en/of uitlatingen en/of gedragingen van gelijke dreigende aard en/of strekking, terwijl de uitvoering van het door verdachte voorgenomen misdrijf niet is voltooid.





3De bewijsbeslissing


3.1.
Het standpunt van de officier van justitie


De officier van justitie heeft gerekwireerd tot vrijspraak van het primair ten laste gelegde en tot bewezenverklaring van de subsidiair ten laste gelegde poging tot bedreiging, met uitzondering van het onderdeel ‘met een terroristisch misdrijf’. 




3.2.
Het standpunt van de verdediging


De raadsman heeft primair bepleit dat de verdachte integraal moet worden vrijgesproken. Subsidiair heeft hij zich gerefereerd ten aanzien van de subsidiair ten laste gelegde poging tot bedreiging, met uitzondering van het onderdeel ‘met een terroristisch misdrijf’. 




3.3.
Gebruikte bewijsmiddelen


De rechtbank heeft hierna opgenomen de wettige bewijsmiddelen met de voor de bewezenverklaring redengevende feiten en omstandigheden. 



Wanneer hierna wordt verwezen naar een proces-verbaal, wordt - tenzij anders vermeld - bedoeld een ambtsedig proces-verbaal, opgemaakt in de wettelijke vorm door (een) daartoe bevoegde opsporingsambtena(a)r(en). Wanneer hierna wordt verwezen naar dossierpagina’s, betreft dit de pagina’s van het proces-verbaal met het nummer PL1500-2021127003, van de politie eenheid Den Haag, district Den Haag-Centrum, districtsrecherche Den Haag-Centrum (doorgenummerd pagina 1 t/m 56). 


1. Het geschrift te weten Ambtsbericht, opgemaakt op 10 mei 2021, voor zover inhoudende (p. 46):



          [naam], geboren op [geboortedag] 1985 te [geboorteplaats]
. 
Op 6 mei 2021 heeft een man gebruikmakend van het telefoonnummer [telefoonnummer] 
contact opgenomen met de AIVD. Hij maakte zich bekend als [naam]. 
Het telefoonnummer [telefoonnummer] is in gebruik bij de hiervoor genoemde [naam]
.



2. Het proces-verbaal van bevindingen, opgemaakt op 3 juni 2021, voor zover inhoudende (p. 54):


Op donderdag 3 juni 2021, heb ik, verbalisant, het telefoongesprek uitgeluisterd waar de 
bedreigingen in geuit werden. 
Ik herkende de stem van de persoon die naar de AIVD belde, als verdachte [naam].
Op donderdag 6 mei 2021, heb ik verdachte [naam] gehoord en herkende via die manier de 
stem aan de toon en de manier van praten. Hieronder heb ik het gesprek uitgewerkt.
[…]
V= U spreekt met [naam] , [adres].
[…]
V= Ik heb grote problemen met maffia hier crimineel. Acht personen. [naam], verdachte 
noemt een naam, eigenaar [naam], tweede [naam], verdachte noemt een naam, werkt bij 

          [naam], derde [naam], verdachte noemt een naam.
[...]
V= Ik wil spreken met iemand VIP, ik ben bijna dood, ik maak acht personen vandaag dood.
[...]
V= Ik maak 8 persoon vandaag dood, ik maak grote action in centrum vandaag met 
arebushee (fonetisch) met [naam] en [naam]. Ik maak allemaal mensen binnen dood 
ja.
[…](STILTE), ik maak 8 personen vandaag dood, 8 persoon ik zeg het voor jou, [naam], 
verdachte zegt een naam, tweede...
[...]
A= Ja waar.
V= At [adres] naast de [naam] en [naam] en ik maak allemaal mensen...
[…]
V= Ja [adres].
A= [adres].
V= En [adres].
[…]
V= Ik maak grote action vandaag en ik maakke eeh vandaag vijf personen niet acht, sorry, 
ik maak 5 personen vandaag dood bij [adres]. Met arebashee (fonetisch). 


3. Het proces-verbaal van verhoor van de verdachte, opgemaakt op 6 mei 2021, voor zover inhoudende (p. 34):


V: Heb je ook naar de Nederlandse inlichtingen dienst gebeld?
A: Ja. 
[…]
V: De inlichtingen hebben tegen ons gezegd dat jij hebt gezegd dat je 8 mensen gaat doodmaken?
A: Ik heb dat gezegd.
[...]
V: Je hebt ook het woord ""arebouzjee"" (fon.) gebruikt, wat betekent dat?
0: Dat is een wapen, een granaatwerper volgens de tolk. De verdachte bevestigt dit.
[...]
V: Wat heb jij met het adres [adres]?
A: Dat is de zaak [naam], van [naam], de compagnon van mijn broer.
[...]
V: Wat heb jij met het adres [adres]?
A: [naam] het restaurant. Waar [naam] en mijn broer eigenaar van waren. Ik wil  
die naam niet horen.




Het oordeel van de rechtbank

Op grond van voorgaande bewijsmiddelen stelt de rechtbank vast dat de verdachte op 6 mei 2021 de AIVD heeft gebeld en heeft gedreigd een aantal (acht of vijf) onbekend gebleven personen werkzaam bij [naam] en [naam] te doden.




3.4.
De beoordeling van de tenlastelegging



Vrijspraak primair ten laste gelegde

Met de officier van justitie en de raadsman is de rechtbank van oordeel dat het primair ten laste gelegde niet wettig en overtuigend kan worden bewezen omdat uit het dossier niet blijkt dat de personen werkzaam bij [naam] en [naam] op enig moment op de hoogte zijn geraakt van de inhoud van het telefoongesprek dat de verdachte met de AIVD heeft gevoerd. Dit maakt dat er in ieder geval geen sprake is van een voltooide bedreiging (met een terroristisch misdrijf), zodat de verdachte reeds daarom van het primair ten laste gelegde zal worden vrijgesproken. 




Partiële vrijspraak subsidiair ten laste gelegde 





Terroristisch misdrijf?

Artikel 285, derde lid, Sr stelt de eis dat wordt gedreigd met een terroristisch misdrijf. Daaruit volgt dat het bij dit dreigen om één van de in artikel 83 Sr genoemde misdrijven moet gaan. Voor zover uit artikel 83 Sr volgt dat dit terroristisch misdrijf het in artikel 83a Sr omschreven terroristisch oogmerk vereist wordt hieronder – kort gezegd – verstaan dat het oogmerk van de verdachte erop moet zijn gericht om (een deel van) de bevolking ernstige vrees aan te jagen, dan wel een overheid/organisatie te dwingen iets te doen, te dulden of na te laten, dan wel de fundamentele structuren van een land te ontwrichten of te vernietigen. De verdachte hoeft van de in de artikel 285, derde lid, Sr bedoelde bedreiging met een terroristisch misdrijf zelf niet met dit terroristisch oogmerk te hebben gehandeld. Wel is vereist dat de bedreiging van dien aard is en onder zodanige omstandigheden is geschied dat bij de bedreigde in redelijkheid de vrees kon ontstaan dat het misdrijf waarmee wordt gedreigd een terroristisch misdrijf betreft en dat dit misdrijf ook zou worden uitgevoerd. Daarnaast is vereist dat het – tenminste voorwaardelijke – opzet van de verdachte erop was gericht deze vrees te laten ontstaan.




Deze zaak

Met de officier van justitie en de raadsman is de rechtbank van oordeel dat het (voorwaardelijk) opzet van de verdachte niet gericht was op het dreigen met een terroristisch misdrijf. Hoewel het niet onbegrijpelijk is dat de autoriteiten uit de gebruikte bewoordingen van de verdachte hebben afgeleid dat de verdachte een aanslag wilde plegen op willekeurige voorbijgangers op [plaats] – een druk bezocht plein met horecagelegenheden met terrasjes in het centrum van Den Haag – is thans uit het dossier duidelijk naar voren gekomen dat de verdachte heeft bedoeld te zeggen dat hij de eigenaren/medewerkers van twee horecagelegenheden gelegen nabij [plaats] wilde doden. Zo noemt hij in het telefoongesprek eerst acht en daarna vijf personen op twee met name genoemde locaties; [naam] gevestigd aan de [adres] en [naam] gevestigd aan [adres].



De rechtbank komt gelet op het voorgaande niet tot een bewezenverklaring van het onderdeel ‘met een terroristisch misdrijf’, nu de verdachte met zijn bewoordingen, ook niet in voorwaardelijke zin, het opzet heeft gehad om bij de bedreigden de vrees te laten ontstaan dat hij een terroristisch misdrijf zou plegen waarbij zijn oogmerk erop gericht zou zijn om (een deel van) de bevolking ernstige vrees aan te jagen dan wel een overheid/organisatie te dwingen iets te doen, te dulden of na te laten, dan wel de fundamentele structuren van een land te ontwrichten of te vernietigen.
De definitie van terrorisme is immers het uit ideologische motieven dreigen met, voorbereiden of plegen van op mensen gericht ernstig geweld, dan wel daden gericht op het aanrichten van maatschappij-ontwrichtende zaakschade, met als doel maatschappelijke veranderingen te bewerkstelligen, de bevolking ernstige vrees aan te jagen of politieke besluitvorming te beïnvloeden. Weliswaar zou het doden van acht of vijf personen in een horecagelegenheid uiteraard (een deel van de bevolking) wel vrees aanjagen, maar het gaat erom of de verdachte dat ook wilde bereiken. Dit laatste is in deze zaak niet het geval, zodat de verdachte zal worden vrijgesproken van dit onderdeel van de tenlastelegging.




Bewijsoverwegingen

De volgende vraag die voorligt, is of sprake is van een poging tot ‘gewone’ bedreiging.
De verdachte heeft in het telefoongesprek gezegd dat hij acht of vijf personen wil doodmaken met een wapen. De raadsman heeft aangevoerd dat de verdachte alleen maar informatie wilde delen en gefrustreerd was dat er geen aandacht was voor zijn zaak. De verdachte is daarnaast eerder die dag meegenomen naar de Opvang Verwarde Personen op het politiebureau, zodat bij de bedreigden in redelijkheid niet de vrees kon ontstaan dat zij het leven zouden kunnen verliezen, noch was het opzet van de verdachte daarop gericht.




Juridisch kader

De rechtbank stelt voorop dat voor een veroordeling ter zake van bedreiging met enig misdrijf tegen het leven gericht is vereist dat de bedreiging van dien aard is en onder zodanige omstandigheden is geschied dat bij de bedreigde in redelijkheid de vrees kon ontstaan dat hij het leven zou kunnen verliezen en dat het (voorwaardelijk) opzet van de verdachte daarop was gericht. 



De rechtbank stelt voorop dat voor voorwaardelijk opzet op een bepaald gevolg – zoals hier het aanjagen van vrees bij de bedreigden – aanwezig is indien de verdachte zich willens en wetens heeft blootgesteld aan de aanmerkelijke kans dat dit gevolg zal intreden.



Uit de verklaring van de verdachte bij de politie volgt dat de verdachte een bewuste afweging heeft gemaakt om de AIVD te bellen omdat hij geen aandacht kreeg van zijn zaak van de politie. De AIVD is echter bij uitstek een organisatie die als voornaamste taak heeft het beschermen van de nationale veiligheid door tijdig dreigingen, internationale politieke ontwikkelingen en risico's te onderkennen die niet direct zichtbaar zijn. Door specifiek de AIVD te bellen en te dreigen dat hij personen zou doden met een wapen heeft de verdachte een organisatie benaderd die alert is op dit soort dreigingen en actie zal ondernemen met als doel om de veiligheid te beschermen, zoals het in kennis stellen van de personen die gevaar lopen als gevolg van dreigementen.



De rechtbank is van oordeel dat de verdachte door naar de AIVD te bellen en te zeggen dat hij de personen werkzaam bij [naam] en de [naam] dood ging maken, de aanmerkelijk kans heeft aanvaard dat de bedreigden door de AIVD op de hoogte zouden worden gebracht van zijn dreigementen en daardoor bij hen de vrees had kunnen ontstaan dat zij het leven zouden kunnen verliezen. Dat de verdachte – naar later bleek – verward was en was opgenomen bij de Opvang Verwarde Personen, maakt niet dat bij de bedreigden – indien zij wel op de hoogte waren geraakt van de woorden van de verdachte – in redelijkheid niet de vrees kon ontstaan dat zij het leven zouden kunnen verliezen. Uit de bewoordingen van de verdachte blijkt niet eenduidig dat hij zo verward was dat hij niet serieus kon worden genomen. Ten slotte is ook niet, voor zover de raadsman dat heeft bedoeld, gebleken dat het de verdachte op dat moment heeft ontbroken aan ieder inzicht in de draagwijdte van zijn gedragingen en de mogelijke gevolgen daarvan. Bij de verdachte is daarom op zijn minst genomen sprake geweest van voorwaardelijk opzet.
De rechtbank acht op grond van het voorgaande wettig en overtuigend dat de verdachte opzettelijk heeft geprobeerd de personen werkzaam bij [naam] en [naam] te bedreigen met de dood.




Conclusie 

De rechtbank is van oordeel dat het subsidiair ten laste gelegde feit wettig en overtuigend is bewezen.




3.5.
De bewezenverklaring


De rechtbank verklaart ten laste van de verdachte bewezen dat: 



hij op 6 mei 2021 te [plaats], ter uitvoering van het door verdachte voorgenomen misdrijf om opzettelijk personen verblijvende aan [adres] te bedreigen met enig misdrijf tegen het leven gericht, met dat opzet:

- naar de Algemene Inlichtingen- en Veiligheidsdienst (AIVD) heeft gebeld en
- heeft gezegd dat hij meerdere mensen gaat doodmaken en
- heeft gezegd dat er vandaag een grote actie gaat plaatsvinden op [adres] en
- hierbij de Arabische term “arebouzjee” (zijnde een granaatwerper, althans een wapen) heeft genoemd, terwijl de uitvoering van het door verdachte voorgenomen misdrijf niet is voltooid.






4De strafbaarheid van het bewezen verklaarde


Het bewezen verklaarde is volgens de wet strafbaar, omdat er geen feiten of omstandigheden aannemelijk zijn geworden die de strafbaarheid van het feit uitsluiten. 






5De strafbaarheid van de verdachte


5.1.
Het standpunt van de officier van justitie


De officier van justitie heeft zich, op basis van de bevindingen van het Pro Justitia rapport van 25 juni 2021, op het standpunt gesteld dat de verdachte ten tijde van het plegen van het ten laste gelegde feit volledig ontoerekeningsvatbaar was en dat hij daarom moet worden ontslagen van alle rechtsvervolging.




5.2.
Het standpunt van de verdediging


De raadsman heeft zich subsidiair eveneens op het standpunt gesteld dat de verdachte moet worden ontslagen van alle rechtsvervolging.





5.3.
Het oordeel van de rechtbank


De rechtbank heeft kennis genomen van onder meer de volgende stukken:



het Pro Justitia rapport van 25 juni 2021, opgesteld door dr. Blansjaar, psychiater en


de reclasseringsrapporten van 8 juni 2021 en 12 juli 2021.




Naar aanleiding van het aan de verdachte ten laste gelegde feit, heeft de psychiater in het voornoemde Pro-Justitia rapport het volgende gerapporteerd.
Blijkens de bevindingen van het psychiatrisch onderzoek, gegevens in de stukken en informatie van behandelaars is bij de verdachte sprake van een maniforme psychose met achtervolgings- en betrekkingswanen en ontremd en geagiteerd gedrag. 
Aangezien de verdachte door achtervolgings- en betrekkingswanen zonder ziekte-inzicht en door maniforme ontremming voorafgaand aan en ten tijde van het ten laste gelegde ernstig beperkt was in zijn gedragskeuzen en gedragingen wordt geadviseerd hem het ten laste gelegde bij bewezenverklaring niet toe te rekenen.  



Omtrent het recidiverisico overweegt de psychiater het volgende. Het recidiverisico bij 
bewezenverklaring kan als matig verhoogd tot hoog worden ingeschat.



De psychiater heeft voorts geadviseerd om de mogelijkheden te laten onderzoeken voor klinische psychiatrische behandeling van de verdachte met een zorgmachtiging op grond van de Wet forensische zorg, artikel 2 lid 3, en de Wet verplichte GGZ, ter beperking van het eventuele recidivegevaar. Aangezien de dwangbehandeling van de verdachte mogelijk langere tijd zal moeten worden voortgezet wordt plaatsing in een High Intensive Care afdeling of een Forensisch Psychiatrische Afdeling aanbevolen. Een hoger veiligheidsniveau dan dat van een HIC of FPA lijkt niet noodzakelijk. 



In beide reclasseringsrapporten wordt door de deskundigen aangesloten bij het Pro Justitiarapport.



Op 19 juli 2021 is een zorgmachtiging afgegeven en de verdachte is geplaatst bij Fivoor in Den Haag. Ter zitting heeft de verdachte aangegeven dat het beter met hem gaat als hij zijn medicatie inneemt en dat hij tot december 2022 is geplaatst bij Fivoor op grond van deze zorgmachtiging.




De toerekeningsvatbaarheid van de verdachte

De rechtbank kan zich verenigen met de overwegingen en conclusies van de psychiater en maakt deze tot de hare. 



De rechtbank acht de verdachte daarom volledig ontoerekeningsvatbaar en niet strafbaar. 
De rechtbank zal de verdachte ontslaan van alle rechtsvervolging.







6De toepasselijke wetsartikelen
De volgende wetsartikelen zijn van toepassing:


-	45 en 285 van het Wetboek van Strafrecht.



Deze voorschriften zijn toegepast, zoals zij ten tijde van het bewezen verklaarde rechtens golden dan wel ten tijde van deze uitspraak rechtens gelden. 




7De beslissing


De rechtbank:



verklaart niet wettig en overtuigend bewezen dat de verdachte het primair ten laste gelegde feit heeft begaan en spreekt de verdachte daarvan vrij;



verklaart wettig en overtuigend bewezen, dat de verdachte het subsidiair ten laste gelegde feit heeft begaan, zoals hierboven onder 3.5 bewezen is verklaard en dat het bewezen verklaarde uitmaakt: 




poging tot bedreiging met enig misdrijf tegen het leven gericht




verklaart het bewezen verklaarde strafbaar en de verdachte daarvoor niet strafbaar;




ontslaat de verdachte voor dit feit van alle rechtsvervolging;




heft op het geschorste bevel tot voorlopige hechtenis van de verdachte.





Dit vonnis is gewezen door
mr. J. Holleman,						voorzitter,
mr. P. Burgers,							rechter,
mr. C.W. Griffioen,						rechter,
in tegenwoordigheid van mr. J.V. van Wijk,			griffier,
en uitgesproken ter openbare terechtzitting van deze rechtbank van 1 maart 2022.






",Rechtbank Den Haag,2022-03-01,2022-03-02,09/121117-21,Uitspraak,,,Strafrecht,Eerste aanleg - meervoudig,"

Aan de verdachte is primair bedreiging dan wel bedreiging met een terroristisch misdrijf tenlastegelegd, subsidiair een poging hiertoe. 
Het primair ten laste gelegde kan niet wettig en overtuigend worden bewezen omdat uit het dossier niet blijkt dat bedreigden op enig moment op de hoogte zijn geraakt van de inhoud van het telefoongesprek dat de verdachte met de AIVD heeft gevoerd. Er is daarom geen sprake van een voltooide bedreiging (met een terroristisch misdrijf).
Daarbij komt dat het (voorwaardelijk) opzet van de verdachte niet was gericht op het dreigen met een terroristisch misdrijf. Uit het dossier is duidelijk naar voren gekomen dat de verdachte heeft bedoeld te zeggen dat hij de eigenaren/medewerkers van twee horecagelegenheden gelegen nabij de Grote Markt wilde doden. Hiermee is niet voldaan aan artikel 285 lid 3 Sr en artikel 83 Sr.
De verdachte heeft wel de aanmerkelijk kans aanvaard dat de bedreigden door de AIVD op de hoogte zouden worden gebracht van zijn dreigementen en daardoor bij hen de vrees had kunnen ontstaan dat zij het leven zouden kunnen verliezen. Hiermee is een poging tot bedreiging bewezen verklaard.
De psychiater heeft geadviseerd om het ten laste gelegde bij bewezenverklaring niet toe te rekenen aan de verdachte. Middels een zorgmachtiging is de verdachte opgenomen bij Fivoor. De rechtbank acht de verdachte daarom volledig ontoerekeningsvatbaar en niet strafbaar en zal  de verdachte ontslaan van alle rechtsvervolging.

","

Rechtspraak.nl

","Aan de verdachte is primair bedreiging dan wel bedreiging met een terroristisch misdrijf tenlastegelegd, subsidiair een poging hiertoe. 
Het primair ten laste gelegde kan niet wettig en overtuigend worden bewezen omdat uit het dossier niet blijkt dat bedreigden op enig moment op de hoogte zijn geraakt van de inhoud van het telefoongesprek dat de verdachte met de AIVD heeft gevoerd. Er is daarom..."
237,ECLI:NL:GHAMS:2022:635,,Gerechtshof Amsterdam,2022-03-01,2022-03-02,200.306.015/01,Uitspraak,,,Civiel recht,,,,No summary available
238,ECLI:NL:GHAMS:2022:637,,Gerechtshof Amsterdam,2022-03-01,2022-03-02,200.306.698/01,Uitspraak,,,Civiel recht,,,,No summary available
239,ECLI:NL:GHAMS:2022:636,,Gerechtshof Amsterdam,2022-03-01,2022-03-02,200.306.583/01,Uitspraak,,,Civiel recht,,,,No summary available
240,ECLI:NL:GHAMS:2022:638,,Gerechtshof Amsterdam,2022-03-01,2022-03-02,200.306.707/01,Uitspraak,,,Civiel recht,,,,No summary available
241,ECLI:NL:GHAMS:2022:639,,Gerechtshof Amsterdam,2022-03-01,2022-03-02,200.306.706/01,Uitspraak,,,Civiel recht,,,,No summary available
242,ECLI:NL:GHAMS:2022:641,,Gerechtshof Amsterdam,2022-03-01,2022-03-02,200.306.713/01,Uitspraak,,,Civiel recht,,,,No summary available
243,ECLI:NL:GHAMS:2022:640,,Gerechtshof Amsterdam,2022-03-01,2022-03-02,200.306.708/01,Uitspraak,,,Civiel recht,,,,No summary available
244,ECLI:NL:GHAMS:2022:642,,Gerechtshof Amsterdam,2022-03-01,2022-03-02,200.306.724/01,Uitspraak,,,Civiel recht,,,,No summary available
245,ECLI:NL:RBLIM:2022:1609,"

RECHTBANK LIMBURG


Zittingsplaats Roermond



Strafrecht



Parketnummer	: 03/069273-21 



Tegenspraak




Vonnis van de meervoudige kamer d.d. 1 maart 2022




in de strafzaak tegen





          [verdachte] ,

geboren te [geboorteplaats] op [geboortedag] 1974,
wonende te [adres 1]



De verdachte wordt bijgestaan door mr. M.J. Rubberg, advocaat kantoorhoudende te Echt.





1Onderzoek van de zaak
De zaak is inhoudelijk behandeld op de zitting van 15 februari 2022. De verdachte en zijn raadsman zijn verschenen. De officier van justitie en de verdediging hebben hun standpunten kenbaar gemaakt.




2De tenlastelegging

De tenlastelegging is als bijlage aan dit vonnis gehecht. 
De verdenking komt er, kort en feitelijk weergegeven, op neer dat de verdachte:

Feit 1: op 25 februari 2021 in Roermond [slachtoffer 1] heeft aangerand;

Feit 2: op 26 februari 2021 in Roermond [slachtoffer 2] heeft aangerand;

Feit 3: op 24 februari 2021 in Haelen opzettelijk de eerbaarheid heeft geschonden door op een niet openbare plaats, te weten in een magazijn van een logistiek bedrijf, zijn geslachtsdeel te ontbloten en dit ontblote geslachtsdeel aan [slachtoffer 3] te tonen;

Feit 4: op 8 maart 2021 in Horn opzettelijk de eerbaarheid heeft geschonden door op de openbare weg zijn geslachtsdeel en testikels te ontbloten en dit ontblote geslachtsdeel en deze ontblote testikels aan [slachtoffer 4] te tonen;

Feit 5: op 9 maart 2021 in Roermond opzettelijk de eerbaarheid heeft geschonden door op de openbare weg zijn geslachtsdeel te ontbloten en dit ontblote geslachtsdeel aan 

        [slachtoffer 5] te tonen. 





3De beoordeling van het bewijs

3.1


Het standpunt van de officier van justitie 

De officier van justitie acht alle aan de verdachte ten laste gelegde feiten wettig en overtuigend bewezen. Tot deze conclusie is hij gekomen op basis van onderstaande bewijsmiddelen en zogenaamd schakelbewijs, dat bestaat uit de modus operandi van de verdachte. De wijze waarop de vrouwen worden aangesproken is voor wat betreft de feiten 1, 2, 4 en 5 hetzelfde te noemen. Daarnaast komen de handelingen van feit 1 en feit 2 en de handelingen van de feiten 3, 4 en 5 exact met elkaar overeen.



Ten aanzien van feit 1 verwijst de officier van justitie naar de aangifte van [slachtoffer 1] en de verklaring van de zus van aangeefster, te weten [getuige 1] . Verder verwijst de officier van justitie naar de verklaring van de verdachte zelf, die zichzelf op de tenlastegelegde datum op de plaats delict plaatst. 



Ten aanzien van feit 2 verwijst de officier van justitie naar de aangifte van [slachtoffer 2] en de verklaring van de moeder van aangeefster, te weten [getuige 2] . Ook verwijst de officier van justitie naar de inhoud van WhatsApp-berichten die aangeefster kort na het delict aan een vriend heeft gestuurd. Ook voor dit feit verwijst de officier van justitie naar de verklaring van de verdachte, die zichzelf op de tenlastegelegde datum op de plaats delict plaatst.



Ten aanzien van de feiten 3, 4 en 5 verwijst de officier van justitie in de eerste plaats naar de aangiftes van [slachtoffer 3] , [slachtoffer 4] en [slachtoffer 5] . Verder verwijst de officier van justitie naar de verklaring van de verdachte, inhoudende dat hij in die periode zijn geslachtsdeel zich vaker buiten zijn broek had. De reden die de verdachte daarvoor geeft, te weten dat hij in die periode last zou hebben gehad van een schimmelinfectieen om die reden zijn geslachtsdeel buiten zijn broek liet hangen, waarbij het niet de bedoeling was dat anderen dit zouden zien, vindt de officier van justitie niet aannemelijk geworden. 



3.2


Het standpunt van de verdediging

De raadsman heeft zich op het standpunt gesteld dat de verdachte van alle ten laste gelegde feiten moet worden vrijgesproken.



Ten aanzien van de feiten 1 en 2 heeft de raadsman vrijspraak bepleit omdat er per tenlastegelegd feit onvoldoende bewijsmateriaal voorhanden is om tot een bewezenverklaring te komen. De verklaringen van aangeefsters worden onvoldoende ondersteund door ander bewijsmateriaal. De raadsman heeft in zijn algemeenheid gewezen op het gevaar van het gebruik van schakelbewijs, vooral wanneer er geen sprake is van ten minste één zelfstandig gefundeerd en bewezen verklaard feit, maar de tenlastegelegde feiten gezamenlijk worden beschouwd om via schakelbewijs tot een bewezenverklaring te komen.



Ten aanzien van de feiten 3, 4 en 5 heeft de raadsman vrijspraak bepleit omdat de verdachte niet opzettelijk zijn geslachtsdeel aan de aangeefsters heeft getoond. De verdachte stelt in die periode een schimmelinfectie aan zijn geslachtsdeel te hebben gehad, met als gevolg dat er bij hem een enorm ongemak ontstond op het moment dat zijn geslachtsdeel in aanraking kwam met textiel. Om die reden bevond het geslachtsdeel van de verdachte zich in die periode vaker buiten zijn broek. 



3.3


Het oordeel van de rechtbank



Inleiding

De verdachte wordt ervan verdacht zich schuldig te hebben gemaakt aan een vijftal zedenfeiten. Deze feiten zou de verdachte tijdens zijn werk als pakketbezorger hebben gepleegd. Zo zou de verdachte twee vrouwen hebben aangerand (feiten 1 en 2) en aan drie vrouwen zijn geslachtsdeel hebben getoond (feiten 3, 4 en 5).



Het dossier bevat onder meer aangiftes, verschillende getuigenverklaringen en een aantal prints en/of beschrijvingen van routes en camerabeelden. Ook heeft de verdachte een verklaring afgelegd. De rechtbank ziet zich hierbij voor de vraag gesteld of dit bewijsmateriaal, al dan niet over diverse feiten geschakeld, voldoende is om te kunnen concluderen dat de verdachte de dader is van een of meerdere feiten. 




Bewijsmiddelen

Allereerst zal zij per feit de bewijsmiddelen uitgebreid weergeven. Daarna zal de rechtbank uiteenzetten wat zij heeft kunnen vaststellen op basis van de bewijsmiddelen. 




Feit 1: feitelijke aanranding van de eerbaarheid op 25 februari 2021 in Roermond






            [slachtoffer 1] heeft op 2 maart 2021 aangifte gedaan van aanranding en verklaarde 
– zakelijk weergegeven – onder meer als volgt:



Ik doe aangifte van aanranding. Dit was op 25 februari 2021 rond 16.45 uur. Het is gebeurd in Roermond. 



Ik was een stukje gaan wandelen. Ik liep er en toen kwam een [bedrijf 1] -busje aangereden. Deze stopte bij de bushalte. Ik zag dat het busje een Duits kenteken had. Toen ik ter hoogte van het raam aan de bijrijderszijde van het busje liep, ging deze open en de bestuurder vroeg of ik hem kon helpen met de weg. Ik liep ernaar toe en toen deed hij de deur open. Hij bleef achter het stuur zitten. Hij vroeg naar “De Giesel” in de Duitse taal. Ik kan niet zo goed Duits praten dus ik sprak met handen en voeten en in de Nederlandse, Duitse en Engelse taal. Ik had het eerst in het Engels geprobeerd maar dat verstond hij niet. Hij zei dat hij een pakketje moest bezorgen en geen navigatie of internet had. Hij vroeg of ik het voor hem kon opschrijven. Ik deed via Google Maps de route op een blaadje schrijven. Ik gebruikte de bijrijdersstoel van het busje om op te schrijven. Ik heb dit toen gedaan, maar hij begreep het allemaal niet. Hij zei dat hij nog een pakketje moest afleveren en hij stapte uit de auto aan de bijrijderskant. Hij ging het pakketje pakken achter uit de bus en liet mij dit zien. Maar dat was het adres wat ik al voor hem had uitgeschreven. Ik stond nog steeds bij het bijrijdersportier. Ik stond in de hoek van de openstaande deur. Ik stond daar toen klem, hij ging naast mij staan met het pakketje in zijn handen. Hij hield het pakketje vast en deed daarbij zijn rechterhand onder het pakketje en zijn rechterduim stak uit, ik zag dat al toen hij kwam aanlopen. Zo houd je normaal geen pakketje vast. Hij kwam steeds dichterbij totdat zijn duim mijn vagina aanraakte. Ik stond helemaal in de hoek van de deur en kon geen kant uit. Ik stond op mijn tenen, ik kreeg er al kramp van. 



Ik denk dat hij anderhalve minuut over mijn vagina heeft gewreven. Niet constant, ik ging dan op mijn tenen staan en dan was er weer even ruimte, maar dan kwam hij weer dichterbij staan en deed hij zijn duim weer tegen mijn vagina. Hij maakte wrijvende bewegingen. Hij hield het pakketje schuin, waardoor zijn duim gelijk bij mijn vagina was. Ik was zo overdonderd. Ik stond helemaal klem en kon niets. Ik was er ook heel erg mee bezig dat ik niet het busje ingeduwd ging worden. Het aanraken was over de kleding.





            [getuige 1]
          , zijnde de zus van aangeefster, heeft op 14 maart 2021 een getuigenverklaring afgelegd en verklaarde – zakelijk weergegeven – onder meer als volgt:



Zij belde mij eigenlijk toen het net gebeurd was. Zij was toen nog aan het lopen. Ik hoorde dat ze zei: ‘Fucking raar wat er net gebeurd was’. Ze zei vervolgens dat er iets was gebeurd met die bus en een man. Ze vertelde dat er een man was gekomen in een [bedrijf 1] -bus. Hij vroeg naar een adres en [slachtoffer 1] heeft dit toen opgeschreven. Hij gaf vervolgens aan dat hij nog een pakketje had en dat hij hier ook de weg voor wilde weten. Hij pakte dit pakketje vervolgens uit de bus en liep naar haar toe. Zij stond op dat moment tussen het portier en de bus in. Ze gaf aan dat ze echt in een hoekje was gedreven. De man zou hebben gezegd dat hij het moeilijk vond om ernaar toe te rijden. Mijn zus had alles per straat opgeschreven. Hij bleef aangeven dat hij het moeilijk vond om ernaar toe te rijden. Mijn zus is toen naar mijn moeder gegaan. Ik ben toen vervolgens vanuit mijn vader naar mijn moeder gefietst. Hier heeft zij mij toen verteld dat de man ook aan haar had gezeten. Het verhaal had ze toen ook tegen mijn moeder verteld, omdat deze op dat moment al thuis was. Ik zie nu net dat zij mij om 16.48 uur heeft gebeld. Ze heeft toen het verhaal verteld. Ze was een beetje geschrokken en verbaasd. Ik hoorde aan de toon van haar stem en de manier van vertellen dat ze verbaasd en geschrokken was. Ik zag op het moment dat ik binnenkwam bij mijn moeder dat mijn zus ook aan het huilen was. Toen begon ze te vertellen over het pakketje. Ze deed het ook voor. Ze vond de manier van het vasthouden van pakketje door de man erg vreemd. Meestal geef je een pakketje recht aan met gestrekte armen, met twee handen, maar hij hield het schuin, met één hand en met de andere hand wreef hij haar over haar been. Zij vertelde vervolgens dat hij met een wrijvende beweging van haar been naar haar geslachtsdeel ging.




De verdachte heeft over dit feit – zakelijk weergegeven – verklaard dat het juist is dat hij aan [slachtoffer 1] de weg heeft gevraagd. Hij heeft haar gevraagd de route te noteren op een papiertje. Verder heeft de verdachte verklaard dat hij met een pakketje in zijn handen bij haar heeft gestaan.




Feit 2: feitelijke aanranding van de eerbaarheid op 26 februari 2021 in Roermond






            [slachtoffer 2] heeft op 27 februari 2021 aangifte van aanranding gedaan en verklaarde 
– zakelijk weergegeven – onder meer als volgt:



Een man heeft mij lastiggevallen en aangeraakt, betast op een plek bij mijn vagina. Dit was gisteren, vrijdag 26 februari 2021, rond 16.50 á 16.55 uur. Het was in Roermond. Een onbekende man die in een grote bestelbus pakketjes bracht, vroeg mij de weg naar een bepaald adres. Ik moest de weg vertellen in het Duits. Ik moest op Google Maps kijken en het adres lezen op het pakketje. Toen heeft hij met zijn duim over de voorkant van mijn vagina gestreeld. Hij stopte pas toen hij merkte dat ik het zag. Ik liep daar. Hij kwam naast de stoep rijden, naast mij rijden en de deur ging meteen open. Het ging heel snel. De deur ging open, over de stoep waardoor mijn looppad gedeeltelijk geblokkeerd werd. Ik werd daardoor eigenlijk gedwongen om te stoppen. De man begon ook meteen te praten. Hij zei: ‘Sprechen sie Deutsch?’. Ik zei: ‘Een beetje’. Hij zei: ‘Ik zoek de weg, ik moet de weg vinden, een adres’. Ik vroeg of hij geen navigatie had. Hij zei: ‘Nee, ik heb geen internet en daarom geen navigatie’. Ik weet niet meer precies of het zo gezegd is, maar daar kwam het wel op neer. Toen liet hij mij een kladblaadje zien. Op het stukje wat hij mij liet zien stond “De Gierst” of “De Geriest” of zo. Ik wist niet wat hij bedoelde en toen zag ik dat hij uit zijn busje stapte aan de bestuurderskant. Hij liep naar de achterkant van zijn bus en ik zag dat hij de deur aan de achterkant opende. Daarna hoorde ik dat hij in de bus dingen verschoof en daarna kwam hij met een pakketje naar mij toe gelopen. Op de bovenkant zat een sticker waar een adres op stond. Hij liet het mij zien. Het adres stond er vrij klein op en ik moest echt goed kijken. De man stond vlak naast mij, zeker geen anderhalve meter. Hij zei: ‘Wil je dat adres voor mij opzoeken in jouw telefoon?’. Hij zei dit ook in het Duits. Ik zag [adres 2] in Haelen staan. Toen kwam hij naast mij staan. Ik moest hem de weg uit gaan leggen, maar ik spreek gebrekkig Duits. Ik weet niet eens hoe ik het woord “rotonde” moet zeggen. Hij kende ook geen straatnamen. Ik ben nu even aan het denken wat er nu eerst gebeurde. Ik weet nu niet meer of hij eerst een papiertje pakte om de route te tekenen of dat hij mij eerst aanraakte. Ik denk dat hij mij eerst aanraakte. Ik moest met de mobiel in mijn hand dicht bij hem staan om zo de route uit te leggen. Ik zei dat hij terug moest rijden en legde de route uit. Terwijl ik hem dat zo liet zien en aan hem uitlegde voelde ik .... Tja, ik dacht eerst dat het die doos was die tegen mij aan kwam. Maar toen voelde  ik dat het op en neer schuurde. Toen keek ik naar beneden en zag ik dat die doos ongeveer 15 á 20 centimeter van mij af was en ik zag dat daartussen zijn hand was. Ik zag zijn duim wrijven aan mijn voorkant. Het voelde ook seksueel toen hij dat deed. Ik denk wel 20 seconden of zo! Het viel mij op dat het de doos niet kon zijn wat ik voelde omdat het toen op en neer ging. Met zijn rechterhand. Het was aaiend, strelend. Het was misschien toch meer wrijven. Ik keek naar de kentekenplaat en zag dat het een Duits kenteken was. Het 
kenteken was [kenteken] . Het was een witte plaat en ik zag de letter D. Ik heb geappt met een vriend, genaamd [naam] , en schreef wat me net was overkomen.





            [slachtoffer 2]
           heeft een aantal printscreens van deze WhatsApp-berichten tussen haar en een contact genaamd [naam] aan de politie overgelegd, welke als bijlage aan haar proces-verbaal van aangifte zijn gehecht. Om 16.57 uur is er gestuurd: ‘Ik heb net zo iets raars meegemaakt. Met een pakketjes bezorger.’ Om 16.58 uur is er gestuurd: ‘Ik ging hem de weg uitleggen. En toen zat ie een stiekem met z’n duim mijn kut aan te raken. Maar ik had het eerst niet door want ik dacht dat dat pakketje tegen me aan schuurde.’’





            [getuige 2]
          , zijnde de moeder van aangeefster, heeft op 13 maart 2021 een getuigenverklaring afgelegd. Zij heeft – zakelijk weergegeven – onder meer verklaard:



Ik werd gebeld. Ik zag dat [slachtoffer 2] belde en hoorde dat ze zei: ‘Mam, ik moet je iets ergs vertellen’. Ik dacht toen meteen: er is iets ergs gebeurd. Vervolgens zei [slachtoffer 2] : ‘Er heeft mij een man betast toen ik aan het wandelen was’. Ze gaf aan dat ze aan het appen was met [naam] op dat moment. Ze gaf aan dat er vervolgens een bus kwam aangereden. Ze gaf aan dat de bus was gestopt en hij vroeg aan haar of zij Duits sprak. Hij gaf aan dat hij de weg niet wist en vroeg of zij kon aangeven waar hij heen moest. Ze gaf aan dat hij vervolgens uitstapte. Hij gaf aan dat hij geen navigatie had en dat hij de plaats niet kon vinden waar hij moest zijn. Ze gaf aan dat hij vervolgens een doos pakte en een blaadje met hierop een adres. Ze heeft vervolgens het adres op haar gsm ingevoerd. Ze zag dat de man naast haar stond en dat hij pakket vasthield.Ze gaf aan dat ze vervolgens voelde dat er iets tegen haar lichaam aankwam. Ze keek en dacht dat dit het pakket was wat de man vasthield. Ze keek vervolgens verder en zag vervolgens dat ter hoogte van haar vagina de duim van deze man een wrijvende beweging maakte. Ze gaf aan dat toen ze dat door had zij meteen weg stapte van hem. Zij strekte haar arm vervolgens uit met haar gsm om hem te laten zien waar het adres was. Ze gaf aan dat hij vervolgens wegreed. Ze zag het kenteken van deze bus. Ze gaf aan dat ze vervolgens het kenteken heeft opgeschreven. Ze vertelde het aan de telefoon met erge emotie. Dus niet op haar gemak. Ik merkte wel dat ik in haar emotie werd meegetrokken. Ze was niet aan het huilen. Ik had veel compassie met haar. Ik dacht hoe gaat ze hierin mee om. Ik hoorde gewoon een soort paniek in haar stem.




De verdachte heeft over dit feit – zakelijk weergegeven – verklaard dat het juist is dat hij aan [slachtoffer 2] de weg heeft gevraagd en dat hij haar in dit verband een pakket met daarop een adres heeft laten zien.




Feit 3: schennis op 24 februari 2021 te Haelen






            [slachtoffer 3] heeft op 12 maart 2021 aangifte gedaan van openbare schennis der eerbaarheid en verklaarde – zakelijk weergegeven – onder meer als volgt:



Hij had zijn rits open en ik zag alles van hem. Ik denk dat hij dat expres had gedaan. Het was bij ons op het bedrijf in Haelen. Ik denk dat het ongeveer 2 à 3 weken geleden is gebeurd. Het was op een woensdag in ieder geval. Dan zal het op 24 februari geweest zijn. Rond 16.00 uur. Hij kwam altijd tussen 15.30 uur en 17.00 uur bij ons op het bedrijf, te weten [bedrijf 2] . Het is een logistiek bedrijf. Het is gebeurd in het magazijn, waar de man kwam laden. Deze man heeft nooit papieren bij zich. Hij zegt altijd voor welk bedrijf hij komt klaren, dat is [bedrijf 1] Germany. Dan weten wij welke pallet wij moeten laden en naar zijn bus moeten brengen met de heftruck. Op deze woensdag ging dat ook zo. Ik hielp mee om de dozen in de auto te laden. Dat doe ik altijd. Toen het klaar was, liep ik even weg voor de registratie van de papieren. Dat was in hetzelfde magazijn. Ik ben enkele minuten daarmee bezig geweest. De man was nog in de laadruimte om de pallets te zekeren. Toen ik terug kwam lopen bij de bestelbus zag ik dat de man vanuit de laadruimte achter uit de bus kwam lopen. Meteen zag ik dat de rits van de broek van de man helemaal openstond en ik zag zijn blote piemel. Ik heb mij meteen omgedraaid. Ik schaamde me voor wat ik zag. Terwijl ik nog omgedraaid stond, heb ik de man gevraagd of hij zijn rits wilde dichtmaken. En toen ik mij even later weer omdraaide zag ik dat hij de rits weer dicht had gemaakt. Ik denk wel dat de man expres zijn piemel aan mij heeft laten zien. Ik weet dat niet zeker natuurlijk. Maar ik zag wel dat hij de knoop van zijn broek nog dicht had en ik zag verder niks van zijn onderbroek.

De verdachte heeft over dit feit – zakelijk weergegeven – verklaard dat het juist is dat zijn geslachtsdeel zich op 24 februari 2021 in Haelen buiten zijn broek bevond. Het is ook juist dat aangeefster [slachtoffer 3] dit heeft gezien.




Feit 4: schennis op 8 maart 2021 te Horn






            [slachtoffer 4] heeft op 18 maart 2021 aangifte gedaan van openbare schennis der eerbaarheid en verklaarde – zakelijk weergegeven – onder meer als volgt:



Ik wil aangifte doen. Van dat hij mij aanspreekt op straat, dat hij in zijn busje zit, er ook nog uit komt, dat hij zijn broek open heeft en dat hij zijn zaakje eruit heeft hangen. Hij deed zich voor als een pakketbezorger die op zoek was naar een adres. Hij was rustig en in die zin “keurig netjes”. Hij sprak mij netjes aan in het Duits en zei: 'Konnen sie mich helfen'. Hij stopte langs de weg. Ik liep op het fietspad en hij sprak mij aan. Hij vroeg of ik Duits sprak. Ik liep over het fietspad langs de Rijksweg in Horn, hij reed over de Rijksweg. Ik zei dat ik Duits kon spreken en ben direct Duits gaan praten. Hij zei toen dat hij de weg zocht. Hij zei direct dat hij een pakket moest bezorgen. Hij had een briefje in zijn handen, het was geen post-it, maar een klein papiertje waar hij een adres op had staan. Daar moest hij naartoe. Het tweede wat hij zei was dat zijn telefoon kapot was. Hij zei: ‘Ik heb dus geen navigatie en ik zoek een adres’. Ik vroeg waar hij naartoe moest. Hij liet mij toen het briefje zien. Ik zag dat er “De Giesel” op stond en het nummer was volgens mij 25 of 28, maar dat weet ik niet meer zeker. Ik wilde hem eerst uitleggen hoe je naar “De Giesel” rijdt. Ik zei dit, maar hij snapte mij niet helemaal. Hij zat nog in de bus en hij was als het ware links van mij. Toen kwam hij de bus uit. De deur ging open en hij pakte mijn telefoon. Ik had Google Streetview open en dat liet ik zien. Ik draaide me om omdat hij mijn telefoon pakte en ineens stond ik op ooghoogte met zijn geslachtsdeel. Hij stond nog op het trapje van de bus. Het was maandag 8 maart 2021 omstreeks 16.40 uur. Ik weet dit nog precies omdat ik vijf minuten later een vriendin heb gebeld. In mijn telefoon zie ik dat ik haar om 16.45 uur heb gebeld. Ik zie ook dat ik mijn vriend om 16.43 uur een appje stuur in het dialect waarin ik zeg: ‘Ik heb net een piemel gezien’ en om 16.44 uur stuur ik in het dialect: ‘Een pakketbezorger vroeg de weg. Had m er helemaal uit hangen’. Ik zag zijn piemel en zijn twee ballen eronder. Het kwam ook echt uit de gulp. Hij had niet zijn hele broek open hangen. Hij had zijn broek gewoon aan, hij had alleen zijn gulp open en daar kwam zijn piemel uit. 




De verdachte heeft over dit feit – zakelijk weergegeven – verklaard dat het kan dat aangeefster zijn ontblote geslachtsdeel heeft gezien. In die periode droeg de verdachte zijn geslachtsdeel namelijk vaker buiten zijn broek omdat hij last had van een schimmelinfectie aan zijn geslachtsdeel.




Feit 5: schennis op 9 maart 2021 te Roermond






            [slachtoffer 5] heeft op 10 maart 2021 aangifte van openbare schennis der eerbaarheid en verklaarde – zakelijk weergegeven – onder meer als volgt:



Ik doe aangifte van potloodventen. Je geslachtsdeel laten zien aan iemand op een publieke plek en die er niet van gediend is. Gisteren, toen was het 9 maart 2021. Ik kijk op mijn telefoon even na hoe laat dat gebeurd moet zijn, want ik heb vlak erna een appje gestuurd. Ik zie dat het rond 15.50 uur gebeurd moet zijn. Ik weet dat omdat ik om 15.56 uur een appje naar mijn vriend heb gestuurd waarin ik het kenteken heb opgeschreven. Dat kenteken was [kenteken] . Vlak voor 15.56 uur is het gebeurd. Op de [adres 3] bij het zijstraatje van Q-park. Ik weet niet wie die man is, maar ik doe aangifte tegen de man die in de [bedrijf 1] -bus zat en zijn geslachtsdeel aan mij liet zien. Ik liep over het trottoir. Ik liep aan de linkerkant van de weg. Vervolgens hoorde ik rechts van mij iets. Iemand riep iets, dus ik draaide mij om. Ik keek en ik zag een witte bus met het logo van [bedrijf 1] . Ik hoorde dat iemand zei: ‘Hallo’. Ik zag dat een man in het witte busje dat naar mij riep. Hij had het raam open aan de passagierszijde. Ik hoorde toen dat die man iets zei, of ik Duits sprak. Hij vroeg dat in het Duits. Ik zei toen: ‘Ja, ein bischen’. Ik weet niet zeker of hij op dat moment de deur van de bus opende, maar ik begreep wel dat hij de weg wilde weten en ik hoorde dat hij de weg wilde weten naar “De Giesel” ofzo. Ik pakte toen mijn telefoon om dat op te zoeken en toen zei de man iets van “wacht”. Ik weet niet of hij dat woord ook zei, maar hij gaf iets aan en ik begreep dat ik even moest wachten omdat hij de bus wat verder weg zou zetten. Ik zag dat de man de bus iets verder reed, misschien 2 à 3 parkeervakken verder. Ik liep ondertussen mee met de bus terwijl de man deze verplaatste. Ik liep er dus naar toe met mijn telefoon in mijn hand en de man zette de passagiersdeur open. De man begon te praten en ik zag dat hij nu op de passagiersstoel zat. Ik kon het adres niet vinden en toen pakte de man een doos, een pakket. Ik heb dat pakket gezien en terwijl hij mij die doos liet zien, wees hij naar het adres. Op de doos zat een wit label en daar stond op: “ [adres 2] Haelen”. Ik heb het adres via Google Maps opgezocht op mijn telefoon. Ik vond het in mijn telefoon en in mijn Duits legde ik de man uit waar hij heen moest. Hij deed alsof hij het niet helemaal snapte. Hij begreep mijn Duits wel, maar hij snapte niet waar hij naar toe moest. Dus vervolgens gaf hij mij een blaadje en een pen en vroeg, in het Duits, of ik het op wilde schrijven waar hij naartoe moest. Ik stond op dat moment ongeveer een halve meter van hem af. Ik stond aan de passagierszijde van de bus, het portier was helemaal open, de man zat op die passagiersstoel iets schuin naar buiten gedraaid, het gezicht en bovenlichaam was naar mij toe gekeerd, dus naar rechts. De man had die doos op zijn schoot maar stak iets naar buiten uit, in mijn richting. Op die doos had de man het blaadje gelegd en omdat de doos wat naar buiten uitstak, schreef ik op dat blaadje waar hij heen moest. Om de één of andere reden keek ik richting zijn broek en ik zag dat zijn broek open was en ik zag dat zijn geslachtsdeel uit zijn broek was. Hij had zijn broek wel aan. Misschien waren de gulp en knoop open. Maar hoe dan ook, zijn geslachtsdeel was uit zijn broek. 





            [slachtoffer 5]
           heeft op 14 maart 2021 een aanvullende verklaring bij de politie afgelegd. Door de politie wordt zij gevraagd nogmaals te vertellen op welke wijze zij de routebeschrijving aan de betreffende man heeft uitgelegd en aan haar worden notities getoond die in de bestelauto met het kenteken [kenteken] zijn aangetroffen. Zij verklaarde 
– zakelijk weergegeven – onder meer het volgende:

Ik heb het opgezocht op mijn telefoon. Ik heb hem de weg vervolgens verteld. Ik merkte aan hem dat hij het niet begreep. Dat maakte ik op uit het feit dat hij mij een briefje en pen gaf. Ik heb toen zin voor zin de route aan hem verteld en ik schreef het tegelijkertijd op. Herken jij aan een van deze notities, de notitie die jij gemaakt hebt voor deze man? Ja, ik herken een blaadje. Ik herken mijn handschrift en ook de woorden die ik heb geschreven als uitleg. 




De verdachte heeft over dit feit – zakelijk weergegeven – verklaard dat het kan dat aangeefster zijn ontblote geslachtsdeel heeft gezien. In die periode droeg de verdachte zijn geslachtsdeel namelijk vaker buiten zijn broek omdat hij last had van een schimmelinfectie aan zijn geslachtsdeel.




Verbalisant [verbalisant] heeft de camerabeelden van het logistiek bedrijf [bedrijf 2] bekeken. Dit is het bedrijf in Roermond waar de verdachte als pakketbezorger telkens pakketten moest ophalen. Uit deze camerabeelden blijkt dat de bestelbus met het kenteken [kenteken] op 
9 maart 2021 van 15.00 uur tot 15.14 uur bij dit bedrijf is geweest om pakketten op te halen.




Verdere verklaring van de verdachte





De verdachte heeft op 15 maart 2021 bij de politie – zakelijk weergegeven – onder meer het volgende verklaard:



Ik werk voor [bedrijf 1] . Ik werk in de middag en avond. Om 16.00 uur moet ik pakketten ophalen in Roermond. En om 18.00 uur moet ik pakketten ophalen in Düsseldorf. Wanneer ik die pakketten allemaal opgehaald heb, breng ik alle pakketten naar Neuss. Ik lever daar alles af en ik ga dan vervolgens naar huis. Als ik om 16.00 uur in Roermond moet zijn, vertrek ik tussen 15.00 uur en 15.15 uur. Soms wat eerder. Ik moet de pakketten ophalen op het adres [adres 2] en dat ligt buiten de stad. Ik zou zeggen dat ik sinds november/december 2020 bijna elke dag op dat bedrijf ben geweest op de [adres 2] . De bus met kenteken [kenteken] heb ik ongeveer een maand in gebruik. Er rijdt niemand anders in deze bus. Deze bus is bij mij de hele dag. Ik ben sinds 1 maand de enige bestuurder. Tot tien dagen geleden had ik een andere mobiele telefoon, een Samsung. Ik had navigatie op deze telefoon, maar mijn dataverbinding was niet goed. Ik had 7 GB aan internet en als dit op was, dan kon ik mijn navigatie niet gebruiken. Ik maak nu gebruik van een oude Nokia. Ik heb wel navigatie daarop. Maar eigenlijk kende ik de route van Düsseldorf naar Roermond. Voor deze route hoefde ik geen navigatie te gebruiken.




Tussenconclusie ten aanzien van de feiten 1 en 2

De raadsman heeft als verweer gevoerd dat de feiten 1 en 2 niet bewezen kunnen worden verklaard, nu de verklaringen van aangeefsters onvoldoende worden ondersteund door een ander bewijsmiddel.



De rechtbank overweegt dat volgens het tweede lid van artikel 342 van het Wetboek van Strafvordering het bewijs dat de verdachte het ten laste gelegde heeft begaan, door de rechter niet uitsluitend worden aangenomen op basis van de verklaring van één getuige of enkel op basis van één verklaring of aangifte. Deze bepaling dient ter waarborging van de deugdelijkheid van de bewijsbeslissing, in die zin dat zij de rechter verbiedt tot een bewezenverklaring te komen als de door het (vermeende) slachtoffer genoemde feiten en omstandigheden op zichzelf staan en onvoldoende steun vinden in ander bewijsmateriaal. Dit betekent dat – in een geval als het onderhavige, waarin de ontuchtige handelingen door de verdachte worden ontkend en er geen getuigen zijn die de handelingen zelf hebben gezien – de rechtbank eerst de betrouwbaarheid van de verklaring van het slachtoffer moet beoordelen en daarnaast moet bepalen of voor deze beweringen voldoende steunbewijs in het dossier aanwezig is. Dat steunbewijs hoeft, zo volgt uit de jurisprudentie van de Hoge Raad, bij zedenzaken niet per definitie te zien op de ontuchtige handelingen zelf. Het is afdoende wanneer de verklaring van het slachtoffer op onderdelen steun vindt in andere bewijsmiddelen, afkomstig van een andere bron dan degene die de belastende verklaring heeft afgelegd. Indien een verklaring van een getuige daarentegen (mede) een zelfstandige, eigen waarneming inhoudt ten aanzien van de emotionele of fysieke toestand van de aangeefster op het moment dat het strafbare feit plaatsvindt, of vlak daarna, kan die waarneming voldoende steunbewijs opleveren voor het bewezen verklaarde.



Ten aanzien van feit 1 overweegt de rechtbank dat aangeefster [slachtoffer 1] op 2 maart 2021 een verklaring bij de politie heeft afgelegd. Zij heeft een gedetailleerde en uitgebreide verklaring afgelegd en heeft concreet benoemd welke handelingen de verdachte bij haar heeft verricht. Ditzelfde geldt ten aanzien van feit 2. Aangeefster [slachtoffer 2] heeft op 
27 februari 2021 een verklaring bij de politie afgelegd en ook zij heeft gedetailleerd en concreet over de handelingen van de verdachte verklaard. Beide verklaringen komen authentiek over en bovendien ziet de rechtbank geen reden om te twijfelen aan de betrouwbaarheid van deze verklaringen. De rechtbank komt dan ook tot de conclusie dat de verklaringen van beide aangeefsters betrouwbaar zijn en kunnen worden gebruikt voor het bewijs. De rechtbank is voorts van oordeel dat voor beide verklaringen voldoende steunbewijs in het dossier aanwezig is. Steunbewijs voor de aangifte van [slachtoffer 1] kan worden gevonden in de verklaring van haar zus, aan wie zij kort na het gebeuren heeft verteld wat er was gebeurd, waarbij haar zus getuigt over de emoties die zij bij aangeefster waarnam. Steunbewijs voor de aangifte van [slachtoffer 2] kan worden gevonden in de verklaring van haar moeder, aan wie [slachtoffer 2] kort na het gebeuren heeft verteld wat er was gebeurd. Daarnaast wordt de aangifte van [slachtoffer 2] ook ondersteund door de WhatsApp-berichten die zij kort na het gebeuren aan een vriend heeft gestuurd. Voor beide feiten geldt voorts dat verdachte heeft toegegeven ter plaatse aan de aangeefsters de weg te hebben gevraagd, hen een doos heeft getoond en hen gevraagd heeft de te rijden route op te schrijven, zoals de aangeefsters hebben verklaard.




Conclusie ten aanzien van de feiten 1, 2, 3, 4 en 5

Op basis van voorgaande bewijsmiddelen, in onderling samenhang bezien, komt de rechtbank tot een bewezenverklaring van alle aan de verdachte tenlastegelegde feiten, waarbij zij de bewijsmiddelen die ten grondslag liggen aan de verschillende feiten ook als zogenoemd schakelbewijs zal gebruiken. 



Volgens vaste jurisprudentie van de Hoge Raad is het gebruik van aan andere bewezen geachte, soortgelijke, feiten ten grondslag liggende bewijsmiddelen als ondersteunend bewijs (schakel-, ketting- of ketenbewijs) toegelaten. Daarbij moet het gaan om bewijsmateriaal van die andere feiten dat op essentiële punten belangrijke overeenkomsten vertoont met het bewijsmateriaal van het te bewijzen feit en dat duidt op een specifiek patroon in het gedrag van de verdachte, welk patroon herkenbaar aanwezig is in de voor het te bewijzen feit voorhanden bewijsmiddelen.



Op basis van voorgaande bewijsmiddelen in het dossier stelt de rechtbank vast dat kenmerkend voor de feiten 1, 2, 4 en 5 is de door de verdachte gehanteerde goeddeels vergelijkbare modus operandi voor wat betreft het aanspreken van deze vrouwen. Deze houdt in dat de verdachte in zijn functie als pakketbezorger in de omgeving van Roermond en rijdend in een bestelauto vrouwen op straat aanspreekt. Hij doet dit in de Duitse taal. Hij zegt vervolgens tegen deze vrouwen dat hij geen navigatie en/of geen internet heeft en vraagt de vrouwen hem te helpen met de weg naar “De Giesel” of iets in die strekking. De verdachte doet daarbij telkens alsof hij de uitleg van deze vrouwen niet begrijpt en blijft vragen om een nadere uitleg. Er is aldus sprake van een herkenbare en specifieke modus operandi van de verdachte. Immers blijkt dat de werkwijze van de verdachte bij deze afzonderlijke feiten met elkaar overeenkomt.



De handelingen die de verdachte vervolgens uitvoert zijn voor de feiten 1 en 2 vrijwel identiek te noemen. Hij stapt uit de bestelbus om een pakket met daarop een adres achter uit zijn bestelauto te pakken en komt vervolgens met het pakket in zijn handen naast of bij de vrouwen staan. Het valt de vrouwen hierbij op dat de verdachte het pakket op een rare manier vasthoudt, namelijk met zijn rechterhand aan de voorzijde van het pakket en zijn rechterduim wijzend naar voren. Beide vrouwen voelen vervolgens, terwijl hun aandacht op het pakket is gevestigd, hoe de verdachte met zijn rechterduim over hun vagina wrijft. De rechtbank is van oordeel dat de bewijsmiddelen die ten grondslag liggen aan feit 1 kunnen dienen als schakelbewijs voor feit 2 en visa versa, nu sprake is van een herkenbare en specifieke modus operandi van de verdachte. De werkwijze van de verdachte komt bij deze afzonderlijke feiten met elkaar overeen. De rechtbank duidt deze handelingen van de verdachte bij [slachtoffer 1] en [slachtoffer 2] als het dwingen tot het dulden van ontuchtige handelingen in de zin van artikel 246 van het Wetboek van Strafrecht. Van dwang door een feitelijkheid kan sprake zijn wanneer door het onverhoedse karakter van de handelingen enig verzet wordt voorkomen. Hiervan is sprake, nu beide aangeefsters hebben verklaard dat ze door de handelwijze van verdachte het gevoel kregen geen kant op te kunnen.



Voor de feiten 4 en 5 is de handeling die de verdachte vervolgens uitvoert eveneens vrijwel identiek te noemen. Terwijl deze vrouwen bezig zijn met het opzoeken of tekenen van de routebeschrijving voor de verdachte worden zij ongewild geconfronteerd met het ontblote geslachtsdeel van de verdachte. Beide vrouwen hebben verklaard dat de verdachte gekleed was in een broek, maar dat zijn geslachtsdeel (en testikels) zich buiten zijn broek bevonden. Ook voor deze feiten geldt dat de bewijsmiddelen kunnen dienen als schakelbewijs, nu sprake is van een herkenbare, specifieke modus operandi van de verdachte. Hoewel de aanloop naar feit 3 anders is, de verdachte hoefde immers niet de weg te vragen maar was als pakketbezorger aanwezig op het betreffende bedrijf om pakketten op te halen, komt de door de verdachte uitgevoerde handeling wel weer overeen met de feiten 4 en 5: de verdachte, gekleed in een broek en met slechts zijn geslachtsdeel ontbloot, toont dit aan een vrouw. De rechtbank is dan ook van oordeel dat de bewijsmiddelen die ten grondslag liggen aan de feiten 4 en 5 ook als schakelbewijs kunnen dienen voor feit 3.



De verklaring van de verdachte, inhoudende dat hij slechts de route heeft gevraagd aan de verschillende vrouwen en daarbij nimmer onzedelijk gedrag heeft vertoond, acht de rechtbank in het licht van de bewijsmiddelen niet aannemelijk geworden. In de eerste plaats heeft de verdachte wisselende verklaringen afgelegd over het waarom en wanneer. Daarnaast bestond er voor de verdachte überhaupt geen enkele reden om deze specifieke routebeschrijving aan de vrouwen te vragen. Hij heeft namelijk ook verklaard – en zo blijkt ook uit het dossier – dat hij de betreffende route vrijwel dagelijks reed en daarom geen navigatiesysteem nodig had. Uit het dossier blijkt verder dat op het moment dat de verdachte de routebeschrijving naar “De Giesel” aan [slachtoffer 5] vroeg, hij daar zojuist vandaan kwam. Het kan dan ook niet anders dan dat de verdachte telkens naar de voor hem bekende weg heeft gevraagd om daardoor een gelegenheid te creëren om onzedelijk gedrag te vertonen. 



Voor wat betreft de verdere verklaring van de verdachte, inhoudende dat hij vanwege een schimmelinfectie zijn geslachtsdeel buiten zijn broek liet hangen en hij dit per ongeluk aan de vrouwen heeft getoond, acht de rechtbank evenmin aannemelijk geworden. Een dergelijke gedraging kan naar haar uiterlijke verschijningsvorm niet worden aangemerkt als ‘per ongeluk’. Ook beschouwd in samenhang met de overige bewezenverklaarde feiten acht de rechtbank het volstrekt onaannemelijk dat de verdachte zijn geslachtsdeel per ongeluk aan meerdere vrouwen heeft getoond. Bovendien verklaart hij ook hierover wisselend. Tegenover de politie heeft hij verklaard zijn gulp open te hebben gehad om zijn geslachtsdeel te luchten, waarbij dit per ongeluk buiten zijn broek zou zijn gekomen. Ter terechzitting heeft hij verklaard dat hij zijn geslachtsdeel bewust buiten zijn broek had hangen.



3.4


De bewezenverklaring

De rechtbank acht bewezen dat de verdachte 




Feit 1

op 25 februari 2021 in de gemeente Roermond, door een andere feitelijkheid, te weten 


- als bestuurder van een bestelauto in de Duitse taal aanspreken van een persoon genaamd [slachtoffer 1] en vervolgens tegen die [slachtoffer 1] zeggen dat hij geen navigatie en geen internet had en aan die [slachtoffer 1] vragen of zij hem, verdachte, kon helpen met de weg naar de Giesel en of zij de route voor hem, verdachte, wilde opschrijven en
- uit die bestelauto stappen en terwijl hij, verdachte, een pakket in zijn handen hield, naar die [slachtoffer 1] toelopen en steeds dichter bij die [slachtoffer 1] komen en vervolgens
- terwijl die [slachtoffer 1] in de hoek van het openstaande bijrijdersportier van die bestelauto stond, met het pakket in zijn, verdachtes, handen dicht naast die [slachtoffer 1] gaan en blijven staan, waardoor die [slachtoffer 1] niet daarheen kon gaan waar zij wilde gaan en vervolgens
- onverhoeds met zijn, verdachtes, duim aanraken van de vagina van die [slachtoffer 1] en vervolgens maken van wrijvende bewegingen over de vagina van die [slachtoffer 1] , 


die [slachtoffer 1] heeft gedwongen tot het dulden van ontuchtige handelingen, te weten het meermalen, 

- onverhoeds met zijn, verdachtes, duim aanraken van de vagina van die [slachtoffer 1] en vervolgens maken van wrijvende bewegingen over de vagina van die [slachtoffer 1] ;



Feit 2 

op 26 februari 2021 in de gemeente Roermond, door een andere feitelijkheid, te weten 


- als bestuurder van een bestelauto openen van het bijrijdersportier van die bestelauto, waardoor de vrije doorgang voor een persoon genaamd [slachtoffer 2] gedeeltelijk werd geblokkeerd en die [slachtoffer 2] moest stoppen en
- in de Duitse taal aanspreken van die [slachtoffer 2] en vervolgens tegen die [slachtoffer 2] zeggen dat hij, verdachte, de weg zocht en aan die [slachtoffer 2] toevoegen van de woorden van de strekking: “Ik zoek de weg, ik moet de weg vinden, een adres.” en “Ik heb geen internet en daarom geen navigatie.” en aan die [slachtoffer 2] tonen van een briefje met daarop de tekst “De Gierst” en “De Geriest”, althans een adres en tegen die [slachtoffer 2] zeggen dat hij, verdachte, daar moest zijn en
- uit die bestelauto stappen en vervolgens, terwijl hij, verdachte, een pakket in zijn handen hield, naar die [slachtoffer 2] toe lopen aan die [slachtoffer 2] tonen van het adres op het pakket en
- dicht naast die [slachtoffer 2] gaan en blijven staan en
- aan die [slachtoffer 2] toevoegen van de woorden: “Wil je het adres voor mij opzoeken in jouw telefoon?” en aan die [slachtoffer 2] vragen of zij aan hem, verdachte, de weg en de route wilde uitleggen en
- terwijl die [slachtoffer 2] hem, verdachte, de gevraagde route op haar telefoon liet zien, onverhoeds met zijn, verdachtes, duim, aanraken van de vagina van die [slachtoffer 2] en het maken van een strelende of aaiende of wrijvende bewegingen over de vagina van die [slachtoffer 2] ,


die [slachtoffer 2] heeft gedwongen tot het dulden van ontuchtige handelingen, te weten het eenmaal

- onverhoeds met zijn, verdachtes, duim aanraken van de vagina van die [slachtoffer 2] en maken van  strelende of aaiende of wrijvende bewegingen over de vagina van die [slachtoffer 2] ;



Feit 3

op 24 februari 2021 te Haelen, in de gemeente Leudal, de eerbaarheid heeft geschonden op een niet openbare plaats, te weten in een magazijn van logistiek bedrijf [bedrijf 2] , terwijl een ander, te weten [slachtoffer 3] , daarbij haars ondanks tegenwoordig was, door zijn, verdachtes, ontblote geslachtsdeel aan die [slachtoffer 3] te tonen;




Feit 4

op 8 maart 2021 te Horn, in de gemeente Leudal, de eerbaarheid heeft geschonden op een plaats, voor het openbaar verkeer bestemd, te weten de Rijksweg, door

- als bestuurder van een bestelauto een persoon genaamd [slachtoffer 4] aan te spreken en naar de weg te vragen en vervolgens
- een portier van die bestelauto te openen en
- zijn, verdachtes, ontblote geslachtsdeel en testikels te tonen aan die [slachtoffer 4] ;



Feit 5

op 9 maart 2021 in de gemeente Roermond, de eerbaarheid heeft geschonden op een plaats, voor het openbaar verkeer bestemd, te weten de [adres 3] , door

- als bestuurder van een bestelauto een persoon genaamd [slachtoffer 5] aan te spreken en naar de weg te vragen en vervolgens
- een portier van die bestelauto te openen en
- zijn, verdachtes, ontblote geslachtsdeel te tonen aan die [slachtoffer 5] .





4De strafbaarheid van het bewezenverklaarde
Het bewezenverklaarde levert de volgende strafbare feiten op:



Feit 1

Feitelijke aanranding van de eerbaarheid

Feit 2

Feitelijke aanranding van de eerbaarheid




Feit 3

Schennis van de eerbaarheid op een niet openbare plaats, terwijl een ander daar haars ondanks tegenwoordig is




Feit 4

Schennis van de eerbaarheid op of aan een plaats, voor het openbaar verkeer bestemd




Feit 5

Schennis van de eerbaarheid op of aan een plaats, voor het openbaar verkeer bestemd




Er zijn geen feiten of omstandigheden aannemelijk geworden die de strafbaarheid van de feiten uitsluiten.





5De strafbaarheid van de verdachte

De GZ-psycholoog drs. V.I. Tiemens heeft over de geestvermogens van de verdachte op 
10 september 2021 een rapport uitgebracht. De psycholoog heeft gesteld dat bij de verdachte geen sprake is van een psychische stoornis. Het advies luidt dan ook om de verdachte de ten laste gelegde feiten bij een bewezenverklaring volledig toe te rekenen. De rechtbank komt op basis van de in dat rapport vervatte bevindingen en het daarin vervatte advies niet tot de conclusie dat bij de verdachte sprake is van een omstandigheid die zijn strafbaarheid uitsluit.



De verdachte is strafbaar, omdat geen feiten of omstandigheden aannemelijk zijn geworden die zijn strafbaarheid uitsluiten.





6De straf 

6.1


De vordering van de officier van justitie

De officier van justitie heeft gevorderd aan de verdachte op te leggen een geheel voorwaardelijke gevangenisstraf voor de duur van 2 weken en met een proeftijd van 2 jaar in combinatie met een taakstraf van 200 uren subsidiair 100 dagen hechtenis met aftrek van het voorarrest.



6.2


Het standpunt van de verdediging

Bij een vrijspraak voor de feiten 1 en 2 en een bewezenverklaring van de feiten 3, 4 en 5 heeft de raadsman de oplegging van een taakstraf gelijk aan het voorarrest bepleit. Nu de verdachte 17 dagen in voorarrest heeft doorgebracht, zou dit de oplegging van een taakstraf voor de duur van 34 uren betekenen. Bij een bewezenverklaring van alle ten laste gelegde feiten heeft de raadsman de oplegging van een taakstraf bepleit, eventueel in combinatie met een geheel voorwaardelijke gevangenisstraf.



6.3


Het oordeel van de rechtbank

Bij de bepaling van de op te leggen straf is gelet op de aard en ernst van hetgeen bewezen is persoon van de verdachte, zoals een en ander uit het onderzoek ter terechtzitting naar voren is gekomen.




Het handelen van de verdachte.

De verdachte heeft de slachtoffers [slachtoffer 1] en [slachtoffer 2] gedwongen tot het dulden van ontuchtige handelingen. De verdachte heeft op een uiterst geraffineerde manier contact met deze vrouwen gezocht, namelijk door als pakketbezorger de weg aan deze vrouwen te vragen. Vervolgens heeft de verdachte telkens gedaan alsof hij de uitleg van deze vrouwen niet begreep, kennelijk met de intentie deze vrouwen zo lang mogelijk aan zich te binden en om op die manier een geschikt moment te vinden om deze vrouwen te betasten. De slachtoffers [slachtoffer 4] en [slachtoffer 5] zijn eveneens op deze manier door de verdachte benaderd, waarna zij ongewild met het ontblote geslachtsdeel van de verdachte zijn geconfronteerd. Ook slachtoffer [slachtoffer 3] is ongewild met het ontblote geslachtsdeel van de verdachte geconfronteerd. De verdachte heeft met zijn handelen een ontoelaatbare inbreuk op de lichamelijke en geestelijke integriteit van de slachtoffers gemaakt. 




De gevolgen voor de maatschappij en de slachtoffers

Het is een feit van algemene bekendheid dat slachtoffers van ontuchtige handelingen daar nadelige gevolgen van kunnen ondervinden. Zij voelen zich niet meer veilig en zijn argwanend naar anderen. Dat dit ook in het onderhavige geval zo is, blijkt onder meer uit de schriftelijke slachtofferverklaring van [slachtoffer 2] die ter terechtzitting is voorgelezen. Zij durft niet meer te stoppen op straat wanneer iemand haar aanspreekt om iets te vragen. Zij voelt zich door het handelen van de verdachte niet meer veilig in de stad waar ze woont. Dingen waar zij normaal veel plezier uit haalde, zoals verre wandelingen maken en buiten zijn, zorgen nu juist voor angst. De verdachte is hier verantwoordelijk voor. 



De feiten die de verdachte heeft gepleegd versterken bovendien gevoelens van onrust en onveiligheid in de samenleving en dan met name bij vrouwen.




Strafverzwarende omstandigheden

De verdachte heeft de feiten in een kort tijdsbestek gepleegd: in de periode van 24 februari 2021 tot en met 9 maart 2021 heeft de verdachte zich schuldig gemaakt aan een vijftal zedenfeiten waarvoor hij geen verantwoordelijkheid neemt. Naast dat dit gedrag de rechtbank zorgen baart, acht de rechtbank dit ook strafverzwarend. De geraffineerde wijze waarop de verdachte telkens opnieuw vrouwen heeft benaderd, acht de rechtbank eveneens strafverzwarend.




Strafverminderende factoren

Uit het strafblad van de verdachte blijkt dat hij niet eerder met politie of justitie in aanraking is gekomen.




Het rapport van de psycholoog en de rapporten van de reclassering

In het hiervoor vermelde rapport heeft GZ-psycholoog drs. V.I. Tiemens gesteld dat, vanwege het ontbreken van een doorwerking van de stoornis in het tenlastegelegde, er geen uitspraak kan worden gedaan over de invloed van stoornis-gerelateerde-factoren op de recidivekans. In een poging om los van een stoornis middels een risicotaxatie-instrument een inschatting te maken van de recidivekans is een laag recidiverisico gebleken bij bewezenverklaring van de feiten. Er kan vanwege bovengenoemde redenering vanuit gedragsdeskundig oogpunt geen gefundeerde uitspraak worden gedaan over het recidiverisico en evenmin zijn er gronden om een advies voor begeleiding of behandeling in een strafrechtelijk kader uit te brengen. 



De reclassering heeft op 17 maart 2021 en op 11 februari 2022 over de persoon van de verdachte gerapporteerd. De reclassering heeft in haar rapport van 11 februari 2022 beschreven dat de verdachte enkel problemen op financieel gebied lijkt te kennen. Voor de reclassering lijkt in deze zaak geen rol weggelegd: de verdachte is afkomstig uit Duitsland, spreekt de Nederlandse taal niet en ontkent de feiten grotendeels. Toezicht is volgens de reclassering daarom niet van toegevoegde waarde. Bij een bewezenverklaring acht de reclassering een voorwaardelijke straf als stok achter de deur geïndiceerd, al merkt de reclassering hierbij wel op dat dit niet een eventueel recidiverisico in Duitsland vermindert. Het risico op recidive kan niet worden ingeschat, evenals het risico op letselschade en het risico op onttrekking aan voorwaarden. De reclassering adviseert derhalve een voorwaardelijke straf.




De strafmaat

Gelet op de aard en de ernst van de bewezenverklaarde feiten is de rechtbank van oordeel dat een straf gelijk aan het voorarrest onvoldoende recht doet aan de ernst van de feiten. Met de officier van justitie is de rechtbank van oordeel dat de oplegging van een voorwaardelijke gevangenisstraf passend is. Deze voorwaardelijke gevangenisstraf dient als stok achter de deur, om de verdachte ervan te weerhouden opnieuw strafbare feiten te plegen. Ook wenst de rechtbank met de oplegging van deze straf de ernst van de feiten te benadrukken en erkenning geven aan de slachtoffers. Daarnaast zal aan de verdachte een geheel onvoorwaardelijke taakstraf worden opgelegd.



De rechtbank kan zich geheel vinden in hetgeen door de officier van justitie is gevorderd en dat betekent dat de rechtbank aan de verdachte zal opleggen een voorwaardelijke gevangenisstraf voor de duur van 2 weken en met een proeftijd van 2 jaren in combinatie met een taakstraf van 200 uren subsidiair 100 dagen vervangende hechtenis, met aftrek van het voorarrest.






7De benadeelde partijen en de schadevergoedingsmaatregelen

7.1


De vordering van de benadeelde partij

De benadeelde partij [slachtoffer 2] vordert een schadevergoeding van € 1.000,-, bestaande uit immateriële schade, ter zake van feit 2.



De benadeelde partij [slachtoffer 4] vordert een schadevergoeding van € 90,-, bestaande uit materiële schade, ter zake van feit 4.



7.2


Het standpunt van de officier van justitie 

De officier van justitie heeft zich op het standpunt gesteld dat de vorderingen van de benadeelde partijen voor gehele toewijzing vatbaar zijn, onder vermeerdering van de wettelijke rente en met oplegging van de schadevergoedingsmaatregel. 



7.3


Het standpunt van de verdediging

De raadsman heeft primair verzocht de benadeelde partijen niet-ontvankelijk te verklaren, nu de verdachte moet worden vrijgesproken. Subsidiair heeft de raadsman verzocht het gevorderde bedrag aan immateriële schade door [slachtoffer 2] te matigen tot een bedrag van € 500,- en heeft hij zich ten aanzien van de vordering van [slachtoffer 4] gerefereerd aan het oordeel van de rechtbank. 



7.4


Het oordeel van de rechtbank


De vordering van de benadeelde partij [slachtoffer 2]

De rechtbank is van oordeel dat aannemelijk is geworden dat er door [slachtoffer 2] immateriële schade is geleden die het rechtstreeks gevolg is van het door de verdachte gepleegde strafbare feit. De verdachte is dan ook aansprakelijk voor vergoeding van die immateriële schade. De rechtbank overweegt ten aanzien van de gevorderde immateriële schade dat deze, mede gelet op vergelijkbare jurisprudentie, kan worden vastgesteld op een bedrag van € 500,-, te vermeerderen met de wettelijke rente over dit bedrag, te berekenen over de periode vanaf 26 februari 2021 tot aan de dag der algehele voldoening. De vordering zal voor het overige worden afgewezen.



Nu de verdachte ter zake van het hiervoor bewezenverklaarde strafbare feit zal worden veroordeeld en hij naar burgerlijk recht jegens de benadeelde partij aansprakelijk is voor de schade die door dat strafbare feit is toegebracht, heeft de rechtbank tot het opleggen van de schadevergoedingsmaatregel besloten.




De vordering van de benadeelde partij [slachtoffer 4]

De rechtbank is van oordeel dat aannemelijk is geworden dat door de benadeelde partij [slachtoffer 4] als gevolg van het bewezenverklaarde strafbare feit materiële schade is geleden en dat deze schade het rechtstreeks gevolg is van het tenlastegelegde.



Nu de verdachte de omvang van de materiële schade niet heeft betwist, ligt de vordering voor toewijzing gereed tot het door de benadeelde gevorderde totaalbedrag van € 90,-, vermeerderd met de wettelijke rente, te berekenen over de periode vanaf 8 maart 2021 tot aan de algehele voldoening.



Nu de verdachte ter zake van het hiervoor bewezenverklaarde strafbare feit zal worden veroordeeld en hij naar burgerlijk recht jegens de benadeelde partij aansprakelijk is voor de schade die door dat strafbare feit is toegebracht, heeft de rechtbank tot het opleggen van de schadevergoedingsmaatregel besloten.






8De wettelijke voorschriften
De beslissing berust op de artikelen 9, 14a, 14b, 14c, 22c, 22d, 36f, 57, 239 en 246 van het Wetboek van Strafrecht, zoals deze artikelen luidden ten tijde van het bewezenverklaarde.




9De beslissing
De rechtbank: 



Bewezenverklaring




verklaart het tenlastegelegde bewezen zoals hierboven onder 3.4 is omschreven;


spreekt de verdachte vrij van wat meer of anders is ten laste gelegd;





Strafbaarheid




verklaart dat het bewezenverklaarde de strafbare feiten oplevert zoals hierboven onder 4 is omschreven;


verklaart de verdachte strafbaar;






Straf




veroordeelt de verdachte voor de feiten 1, 2, 3, 4 en 5 tot een gevangenisstraf van 2 weken voorwaardelijk, met een proeftijd van 2 jaren;


bepaalt dat de straf niet ten uitvoer zal worden gelegd, tenzij de rechter later anders mocht gelasten, omdat de veroordeelde voor het einde van een proeftijd van 2 jaren zich aan een strafbaar feit heeft schuldig gemaakt;


veroordeelt de verdachte voor de feiten 1, 2, 3, 4 en 5 tot een taakstraf voor de duur van 200 uren;


beveelt dat indien de veroordeelde de taakstraf niet naar behoren verricht, vervangende hechtenis zal worden toegepast van 100 dagen;


beveelt dat de tijd die door de veroordeelde vóór de tenuitvoerlegging van deze uitspraak in voorarrest is doorgebracht, bij de uitvoering van deze taakstraf in mindering zal worden gebracht, naar rato van twee uren per dag;





Benadeelde partijen en schadevergoedingsmaatregelen




wijst de vordering van de benadeelde partij [slachtoffer 2] gedeeltelijk toe en veroordeelt de verdachte mitsdien tot betaling aan de benadeelde partij, [slachtoffer 2] , van een bedrag van € 500,00, bestaande uit immateriële schade, te vermeerderen met de wettelijke rente vanaf 26 februari 2021 tot aan de dag van de algehele voldoening;


veroordeelt de verdachte tevens in de kosten van de benadeelde partij tot op heden begroot op nihil;


veroordeelt de verdachte verder in de ten behoeve van de tenuitvoerlegging nog te maken kosten;


wijst de vordering tot schadevergoeding voor het overige af;


legt aan verdachte op de verplichting tot betaling aan de staat ten behoeve van het 


slachtoffer [slachtoffer 2] van een bedrag van € 500,00, te vermeerderen met de wettelijke rente vanaf 26 februari 2021 tot aan de dag van de algehele voldoening; 


bepaalt dat, indien volledig verhaal niet mogelijk blijkt, gijzeling kan worden toegepast voor de duur van 10 dagen. De toepassing van de gijzeling heft de betalingsverplichting niet op;


bepaalt dat, indien de verdachte heeft voldaan aan de verplichting tot betaling aan de 



staat daarmee de verplichting tot betaling aan de benadeelde partij in zoverre komt te 
vervallen en andersom dat, indien de verdachte heeft voldaan aan de verplichting tot 
betaling aan de benadeelde partij daarmee de verplichting tot betaling aan de staat in 
zoverre komt te vervallen;


- wijst de vordering van de benadeelde partij [slachtoffer 4] toe en veroordeelt de verdachte mitsdien tot betaling aan de benadeelde partij, [slachtoffer 4] , van een bedrag van 

€ 90,00, bestaande uit materiële schade, te vermeerderen met de wettelijke rente vanaf 
8 maart 2021 tot aan de dag van de algehele voldoening;



veroordeelt de verdachte tevens in de kosten van de benadeelde partij tot op heden begroot op nihil;


veroordeelt de verdachte verder in de ten behoeve van de tenuitvoerlegging nog te maken kosten;


legt aan verdachte op de verplichting tot betaling aan de staat ten behoeve van het 


slachtoffer [slachtoffer 4] van een bedrag van € 90,00, te vermeerderen met de wettelijke rente vanaf 8 maart 2021 tot aan de dag van de algehele voldoening; 


bepaalt dat, indien volledig verhaal niet mogelijk blijkt, gijzeling kan worden toegepast voor de duur van 1 dag. De toepassing van de gijzeling heft de betalingsverplichting niet op;


bepaalt dat, indien de verdachte heeft voldaan aan de verplichting tot betaling aan de 



staat daarmee de verplichting tot betaling aan de benadeelde partij in zoverre komt te 
vervallen en andersom dat, indien de verdachte heeft voldaan aan de verplichting tot 
betaling aan de benadeelde partij daarmee de verplichting tot betaling aan de staat in 
zoverre komt te vervallen;




Voorlopige hechtenis


- heft op het geschorste bevel tot voorlopige hechtenis met ingang van heden.



Dit vonnis is gewezen door mr. V.P. van Deventer, voorzitter, mr. M.J.H. van den Hombergh en mr. S.A.M.C. van de Winkel, rechters, in tegenwoordigheid van 
mr. K.J.M. Feron-Voncken, griffier, en uitgesproken ter openbare zitting van 1 maart 2022.




BIJLAGE I: De tenlastelegging



Aan de verdachte is ten laste gelegd dat




Feit 1

hij op of omstreeks 25 februari 2021 in de gemeente Roermond, in elk geval in Nederland, meermalen, althans eenmaal, (telkens) door geweld of een andere feitelijkheid en/of bedreiging met geweld of een andere feitelijkheid, te weten het meermalen, althans eenmaal, (telkens)

- als bestuurder van een (bestel)auto (in de Duitse taal) aanspreken van een persoon genaamd [slachtoffer 1] en/of (vervolgens) tegen die [slachtoffer 1] zeggen dat hij geen navigatie en/of geen internet had en/of aan die [slachtoffer 1] vragen of zij hem, verdachte, kon helpen met de weg (naar de Giesel) en/of of zij de route voor hem, verdachte, wilde opzoeken en/of opschrijven en/of
- uit die (bestel)auto stappen en/of terwijl hij, verdachte, een pakket in zijn handen hield, naar die [slachtoffer 1] toelopen en/of steeds dichter bij die [slachtoffer 1] komen en/of (vervolgens)
- ( terwijl die [slachtoffer 1] in de hoek van het (openstaande) (bijrijders)portier van die (bestel)auto stond), met het pakket in zijn, verdachtes, handen (dicht) naast en/of bij en/of voor die [slachtoffer 1] gaan en/of blijven staan, waardoor die [slachtoffer 1] niet daarheen kon gaan waar zij wilde gaan en/of (vervolgens)
- ( onverhoeds) (met zijn, verdachtes, duim) aanraken en/of betasten van de vagina van die [slachtoffer 1] en/of (vervolgens) maken van (een) wrijvende en/of strelende beweging(en) over de vagina van die [slachtoffer 1] , die [slachtoffer 1] heeft gedwongen tot het plegen en/of dulden van een of meer ontuchtige handelingen, te het weten meermalen, althans eenmaal, (telkens)
- ( onverhoeds) (met zijn, verdachtes, duim) aanraken en/of betasten van de vagina van die [slachtoffer 1] en/of (vervolgens) maken van (een) wrijvende en/of strelende beweging(en) over de vagina van die [slachtoffer 1] ;



Feit 2 

hij op of omstreeks 26 februari 2021 in de gemeente Roermond, in elk geval in Nederland, meermalen, althans eenmaal, (telkens) door geweld of een andere feitelijkheid en/of bedreiging met geweld of een andere feitelijkheid, te weten het meermalen, althans eenmaal, (telkens)

- als bestuurder van een (bestel)auto openen van het (bijrijders)portier van die (bestel)auto, waardoor de vrije doorgang voor een persoon genaamd [slachtoffer 2] (gedeeltelijk) werd geblokkeerd en/of die [slachtoffer 2] moest stoppen en/of
- ( in de Duitse taal) aanspreken van die [slachtoffer 2] en/of (vervolgens) tegen die [slachtoffer 2] zeggen dat hij, verdachte, de weg zocht en/of aan die [slachtoffer 2] toevoegen van (de) woorden (van de strekking): “Ik zoek de weg, ik moet de weg vinden, een adres.” en/of “Ik heb geen internet en daarom geen navigatie.” en/of aan die [slachtoffer 2] tonen van een briefje met daarop de tekst ""De Gierst"" en/of ""De Geriest"", althans een adres en/of tegen die [slachtoffer 2] zeggen dat hij, verdachte, daar moest zijn en/of
- uit die (bestel)auto stappen en/of (vervolgens)(terwijl hij, verdachte, een pakket in zijn handen hield) naar die [slachtoffer 2] toe lopen en/of aan die [slachtoffer 2] tonen van het adres op het pakket en/of
- ( dicht) naast en/of bij en/of voor die [slachtoffer 2] gaan en/of blijven staan en/of
- aan die [slachtoffer 2] toevoegen van (de) woorden (van de strekking): “Wil je het adres voor mij opzoeken in jouw telefoon?” en/of aan die [slachtoffer 2] vragen of zij aan hem, verdachte, de weg en/of de route wilde uitleggen en/of
- terwijl die [slachtoffer 2] hem, verdachte, de gevraagde weg en/of route op haar telefoon liet zien,(onverhoeds) (met zijn, verdachtes, duim) aanraken en/of betasten van de vagina van die [slachtoffer 2] en/of maken van (een) strelende en/of aaiende en/of wrijvende beweging(en) over de vagina van die [slachtoffer 2] ,
die [slachtoffer 2] heeft gedwongen tot het plegen en/of dulden van een of meer ontuchtige handelingen, te het weten meermalen, althans eenmaal, (telkens)
- ( onverhoeds) (met zijn, verdachtes, duim) aanraken en/of betasten van de vagina van die [slachtoffer 2] en/of maken van (een) strelende en/of aaiende en/of wrijvende beweging(en) over de vagina van die [slachtoffer 2] .



Feit 3

hij op of omstreeks 24 februari 2021 te Haelen, in de gemeente Leudal, in elk geval in Nederland,
de eerbaarheid heeft geschonden op een niet openbare plaats, te weten in een magazijn van logistiek bedrijf [bedrijf 2] , terwijl een ander, te weten [slachtoffer 3] , daarbij zijns/haars ondanks tegenwoordig was, door zijn, verdachtes, geslachtsdeel (gedeeltelijk) te ontbloten en/of zijn, verdachtes, (gedeeltelijk) ontblote geslachtsdeel aan die [slachtoffer 3] te tonen, althans zich met ontbloot geslachtsdeel in dat magazijn en/of in de directe nabijheid van die [slachtoffer 3] te bevinden;




Feit 4

hij op of omstreeks 8 maart 2021 te Horn, in de gemeente Leudal, in elk geval in Nederland,
de eerbaarheid heeft geschonden op of aan een plaats, voor het openbaar verkeer bestemd, te weten de Rijksweg, althans de openbare weg, door

- als bestuurder van een (bestel)auto een persoon genaamd [slachtoffer 4] aan te spreken en/of naar de weg te vragen, in elk geval de aandacht van die [slachtoffer 4] op zich, verdachte, te vestigen en/of (vervolgens)
- een portier van die (bestel)auto te openen en/of
- zijn, verdachtes, geslachtsdeel en/of testikels (gedeeltelijk) te ontbloten en/of zijn, verdachtes, (gedeeltelijk) ontblote geslachtsdeel en/of testikels te tonen aan die [slachtoffer 4] , althans zich met (gedeeltelijk) ontblo(o)t(e) geslachtsdeel en/of testikels in die (bestel)auto en/of in de directe nabijheid van die [slachtoffer 4] en/of op de Rijksweg, althans de openbare weg, te bevinden;



Feit 5

hij op of omstreeks 9 maart 2021 in de gemeente Roermond, in elk geval in Nederland,
de eerbaarheid heeft geschonden op of aan een plaats, voor het openbaar verkeer bestemd, te weten de [adres 3] , althans de openbare weg, door

- als bestuurder van een (bestel)auto een persoon genaamd [slachtoffer 5] aan te spreken en/of naar de weg te vragen, althans de aandacht van die [slachtoffer 5] op zich, verdachte, te vestigen en/of (vervolgens)
- een portier van die (bestel)auto te openen en/of
- zijn, verdachtes, geslachtsdeel (gedeeltelijk) te ontbloten en/of zijn, verdachtes, (gedeeltelijk)ontblote geslachtsdeel te tonen aan die [slachtoffer 5] , althans zich met (gedeeltelijk) ontbloot geslachtsdeel in die (bestel)auto en/of in de directe nabijheid van die [slachtoffer 5] en/of op de [adres 3] , althans de openbare weg, te bevinden.








 Waar hierna wordt verwezen naar paginanummers, wordt - tenzij anders vermeld - gedoeld op paginanummers uit het proces-verbaal van politie Eenheid Limburg, proces-verbaalnummer PL2300-2021031805, gesloten d.d. 31 mei 2021, doorgenummerd van pagina 1 tot en met pagina 204.


 Proces-verbaal aangifte d.d. 2 maart 2021, pagina’s 102 tot en met 107.


 Proces-verbaal van verhoor getuige, pagina’s 116 tot en met 119.


 Proces-verbaal van verhoor verdachte d.d. 15 maart 2021, pagina’s 166 tot en met 185 en de verklaring van de verdachte, afgelegd ter terechtzitting d.d. 15 februari 2022.


 Proces-verbaal aangifte d.d. 27 februari 2021, pagina’s 9 tot en met 18.


 Bijlage 6 bij proces-verbaal van aangifte, pagina’s 24 tot en met 26.


 Proces-verbaal verhoor getuige, pagina’s 27 tot en met 30.


 Proces-verbaal van verhoor verdachte d.d. 15 maart 2021, pagina’s 166 tot en met 185 en de verklaring van de verdachte, afgelegd ter terechtzitting d.d. 15 februari 2022.


 Proces-verbaal aangifte d.d. 12 maart 2021, pagina’s 134 tot en met 138.


 De verklaring van de verdachte, afgelegd ter terechtzitting d.d. 15 februari 2022.


 Proces-verbaal aangifte d.d. 12 maart 2021, pagina’s 143 tot en met 148.


 De verklaring van de verdachte, afgelegd ter terechtzitting d.d. 15 februari 2022.


 Proces-verbaal aangifte d.d. 10 maart 2021, pagina’s 120 tot en met 125.


 Proces-verbaal van verhoor aangeefster [slachtoffer 5] d.d. 14 maart 2021, pagina’s 127 tot en met 128.


 De verklaring van de verdachte, afgelegd ter terechtzitting d.d. 15 februari 2022.


 Proces-verbaal van bevindingen d.d. 15 maart 2021, pagina’s 50 tot en met 52. 


 Proces-verbaal van verhoor verdachte d.d. 15 maart 2021, pagina’s 166 tot en met 185.


 Vindplaatsen: onder meer Hoge Raad 15 mei 2018 (ECLI:NL:HR:2018:717) en Hoge Raad 10 juli 2018 (ECLI:NL:HR:2018:1117).


 Vindplaats: Hoge Raad 11 januari 2000, NJ 2000, 194.

",Rechtbank Limburg,2022-03-01,2022-03-02,03/069273-21,Uitspraak,,,Strafrecht,Eerste aanleg - meervoudig,"
Veroordeling voor feitelijke aanrandingen van de eerbaarheid en voor meermalen schennis van de eerbaarheid. Gevangenisstraf voor de duur van 2 weken voorwaardelijk met een proeftijd van 2 jaar en oplegging taakstraf voor de duur van 200 uren subsidiair 100 dagen vervangende hechtenis. Vorderingen benadeelde partijen (deels) toegewezen.
","

Rechtspraak.nl

",Veroordeling voor feitelijke aanrandingen van de eerbaarheid en voor meermalen schennis van de eerbaarheid. Gevangenisstraf voor de duur van 2 weken voorwaardelijk met een proeftijd van 2 jaar en oplegging taakstraf voor de duur van 200 uren subsidiair 100 dagen vervangende hechtenis. Vorderingen benadeelde partijen (deels) toegewezen.
246,ECLI:NL:GHAMS:2022:648,,Gerechtshof Amsterdam,2022-03-01,2022-03-02,200.295.229/01,Uitspraak,,,Civiel recht; Personen- en familierecht,,,,No summary available
247,ECLI:NL:RBOVE:2022:615,,Rechtbank Overijssel,2022-03-01,2022-03-02,9148625 CV EXPL 21-1463,Uitspraak,,,Civiel recht,,,,No summary available
248,ECLI:NL:GHAMS:2022:647,,Gerechtshof Amsterdam,2022-03-01,2022-03-02,200.295.209/01,Uitspraak,,,Civiel recht; Personen- en familierecht,,,,No summary available
249,ECLI:NL:GHAMS:2022:644,,Gerechtshof Amsterdam,2022-03-01,2022-03-02,200.289.292/01,Uitspraak,,,Civiel recht; Personen- en familierecht,,,,No summary available
250,ECLI:NL:GHAMS:2022:645,,Gerechtshof Amsterdam,2022-03-01,2022-03-02,200.292.243/01,Uitspraak,,,Civiel recht; Personen- en familierecht,,,,No summary available
251,ECLI:NL:GHAMS:2022:649,,Gerechtshof Amsterdam,2022-03-01,2022-03-02,200.295.950/01,Uitspraak,,,Civiel recht; Personen- en familierecht,,,,No summary available
252,ECLI:NL:GHAMS:2022:653,,Gerechtshof Amsterdam,2022-03-01,2022-03-02,200.300.557/01 en 200.300.557/02,Uitspraak,,,Civiel recht; Personen- en familierecht,,,,No summary available
253,ECLI:NL:GHAMS:2022:654,,Gerechtshof Amsterdam,2022-03-01,2022-03-02,200.301.073/01,Uitspraak,,,Civiel recht; Personen- en familierecht,,,,No summary available
254,ECLI:NL:GHAMS:2022:655,,Gerechtshof Amsterdam,2022-03-01,2022-03-02,200.303.636/01,Uitspraak,,,Civiel recht; Personen- en familierecht,,,,No summary available
255,ECLI:NL:RBNNE:2022:566,,Rechtbank Noord-Nederland,2022-03-01,2022-03-02,C/18/211692 / JE RK 22-91,Uitspraak,,,Civiel recht; Personen- en familierecht,,,,No summary available
256,ECLI:NL:GHAMS:2022:656,,Gerechtshof Amsterdam,2022-03-01,2022-03-02,200.303.745/01,Uitspraak,,,Civiel recht; Personen- en familierecht,,,,No summary available
257,ECLI:NL:RBDHA:2022:1626,"











vonnis
RECHTBANK DEN HAAG


Team handel




zaaknummer / rolnummer: 581197 / HA ZA 19-1057




Vonnis van 2 maart 2022




in de zaak van



de rechtspersoon naar Duits recht

PUMA SE,
gevestigd te Herzogenaurach, Duitsland,
eiseres in conventie,
verwerende partij in reconventie,
advocaat mr. C.S. Mastenbroek te Ouderkerk aan de Amstel,



tegen



de besloten vennootschap met beperkte aansprakelijkheid

MONSHOE FASHION B.V.,

gevestigd te Waalwijk,
gedaagde in conventie,
eiseres in reconventie,
advocaat mr. N. Ruyters te Breda.



Partijen zullen hierna Puma en Monshoe genoemd worden.





1De procedure

1.1.
Het verloop van de procedure blijkt uit:


de akte houdende overlegging aanvullende producties van Puma (37-46);


de akte overlegging aanvullende producties van Monshoe (21-24);


de akte overlegging aanvullende productie van Monshoe (25);


de mondelinge behandeling op 18 november 2021.





1.2.
Ten slotte is vonnis bepaald.





2De feiten in conventie en in reconventie

2.1.
Puma is één van de grotere sport- en lifestylemerken ter wereld. Zij houdt zich bezig met het ontwerpen, ontwikkelen en verkopen van (sport)schoenen, (sport)kleding en accessoires.



2.2.
In 1960 heeft Puma een internationale merkregistratie gedaan van het logo dat zij in 1958 heeft ontworpen: de formstrip







2.3.
Puma heeft nadien vele formstrip-merken geregistreerd met gelding in de Benelux of de Europese Unie, waaronder:
- de op 11 juli 1978 ingeschreven internationale merkregistratie voor de klassen 18, 25 (o.a. (sport)schoenen) en 28, met onder meer gelding in de Benelux, van het beeldmerk met registratienummer 439162 (hierna ook te noemen: Formstrip 1):







- de op 12 maart 2014 ingeschreven Uniemerkregistratie voor klasse 25 (o.a. (sport)schoenen) van het beeldmerk met registratienummer 12697066 (hierna ook te noemen: Formstrip 2):









Beide merkregistraties gezamenlijk zullen hierna ook worden aangeduid als de Formstripmerken.




2.4.
Monshoe is een groothandel in damesschoenen en aanverwante producten. Ook ontwerpt en ontwikkelt Monshoe schoenen die zij grotendeels zelf verhandelt. Monshoe verkoopt haar damesschoenen onder de merken Shoecolate en Pearlz.



2.5.
De schoen Shoecolate wordt aangeboden in diverse kleurstellingen, waaronder:



















2.6.





De schoen Pearlz wordt ook aangeboden in diverse kleurstellingen, waaronder:





3Waar gaat het in beide procedures om?


3.1.
Puma verwijt Monshoe dat zij inbreuk maakt op de Formstripmerken met een teken dat Monshoe op de schoenen Shoecolate en Pearlz aanbrengt.



3.2.
Puma stelt ten aanzien van de Formstripmerken primair dat het gaat om een zogenaamd bekend merk, en dat Monshoe met daarmee overeenstemmende tekens, die zij zonder geldige reden aanbrengt, ongerechtvaardigd voordeel haalt uit of afbreuk doet aan het onderscheidend vermogen en de reputatie van Puma’s merken. Voor wat betreft Formstrip 1: als bedoeld in artikel 2.20 lid 2 sub c BVIE en voor wat betreft Formstrip 2: als bedoeld in artikel 9 lid 2 sub c UMVo.



3.3.
Subsidiair stelt Puma zich op het standpunt dat Monshoe een teken gebruikt dat overeenstemt met de Formstripmerken, voor dezelfde waren als waarvoor deze merken zijn ingeschreven, en dat daardoor verwarring bij het publiek kan ontstaan (zoals bedoeld in artikel 2.20 lid 2 sub b BVIE voor Formstrip 1 en artikel 9 lid 2 sub b UMVo voor Formstrip 2).



3.4.
Puma vordert dan ook  kort gezegd ‑ staking van elk gebruik van het inbreukmakende Formstripteken door Monshoe, met diverse nevenvorderingen.



3.5.
Monshoe weerspreekt dat zij inbreuk maakt op de merkenrechten van Puma. De versiering die Monshoe aanbrengt op de sneakers is niet bedoeld als merkaanduiding en wordt door het publiek overwegend ook niet zo opgevat. En voor zover het publiek in de versiering al een merkaanduiding ziet, wordt niet gedacht aan Puma. Formstrip 1 en Formstrip 2 zijn geen van beide een bekend merk in de zin van het BVIE en de UMVo, aldus Monshoe. Verwarringsgevaar doet zich niet voor omdat het teken bij het publiek niet of nauwelijks de associatie met Puma oproept. 



3.6.
Daar komt bij dat Puma volgens Monshoe niet heeft aangetoond dat beide merken normaal worden gebruikt, zodat ze vervallen moeten worden verklaard. Monshoe stelt een tegenvordering in die daarop ziet. Verder vordert Monshoe onder meer opheffing van de door Puma gelegde beslagen en betaling door Puma van een schadevergoeding nader op te maken bij staat.



3.7.
Puma betwist dat de inschrijving van Formstrip 1 en/of Formstrip 2 vervallen moet worden verklaard. De merken maken deel uit van een zogenaamde merkenfamilie en worden, in verschillende variaties, wereldwijd intensief gebruikt. 



3.8.
De rechtbank komt tot het oordeel dat vorderingen van Puma grotendeels toewijsbaar zijn. De vorderingen van Monshoe zullen worden afgewezen. Dit oordeel wordt hierna per deelonderwerp toegelicht.





4De beoordeling in conventie



Bevoegdheid 




4.1.

Nu Puma in het buitenland gevestigd is en de vordering daarom een internationaal karakter draagt, moet eerst de vraag worden beantwoord of de Nederlandse rechter bevoegd is van de vordering kennis te nemen. De rechtbank is op grond van artikel 4.6 lid 1 BVIE bevoegd kennis te nemen van de vorderingen die zijn gebaseerd op het Beneluxmerk (Formstrip 1), nu de gestelde inbreuken mede in dit arrondissement hebben plaatsgevonden en in beide situaties de gestelde dreiging van inbreuken ook ziet op dit arrondissement.
Op grond van de artikelen 123, 124 en 125 UMVO in combinatie met artikel 3 van de Uitvoeringswet E.G.verordening is de rechtbank internationaal en relatief bevoegd kennis te nemen van de vorderingen gebaseerd op het Uniemerk (Formstrip 2). Monshoe heeft de bevoegdheid van de rechtbank overigens ook niet bestreden.




Wel of geen merk?





4.2.
Voor zover Monshoe betoogt dat de Formstripmerken te simpel van aard zijn om als merk te kunnen worden opgevat en dus slechts als versiering moeten worden aangemerkt, wordt Monshoe niet in haar standpunt gevolgd. De Formstripmerken zijn niet dusdanig simpel van aard dat dit door de consument niet kan worden opgevat als merk met een verwijzing naar de herkomst van het product (de onderneming), zie ook Gerecht EU, 12 september 2007, ECLI:EU:T:2007:271.



Losse merken of merkenfamilie?





4.3.
De volgende vraag die aan de orde komt is deze. Moet bij de beoordeling van dit geschil uitsluitend worden gekeken naar de Formstripmerken waarvan de bescherming wordt ingeroepen (zoals Monshoe stelt), waarbij geen acht wordt geslagen op daarop lijkende geregistreerde merken van Puma. Of moet het uitgangspunt zijn dat de in 1960 door Puma geregistreerde formstrip nog steeds wordt gebruikt, en dat alle sindsdien ingeschreven variaties in wezen verschijningsvormen zijn van in de kern dezelfde formstrip (aldus Puma), met een ruime bescherming van de merkenfamilie tot gevolg.



4.4.
De rechtbank is van oordeel dat de Formstripmerken die in deze procedure onderwerp van geschil zijn, niet los kunnen worden gezien van de groep van ingeschreven formstripmerken. Doorslaggevend daarbij is het volgende. Puma gebruikt de in 1960 geregistreerde formstrip nog steeds voor de aanduiding van het merk Puma. Daarnaast zijn er diverse variaties op de formstrip uit 1960 ontstaan, die vaak ook apart als beeldmerk zijn gedeponeerd. In de door Puma overgelegde productie 21 zijn hiervan al meer dan 90 geregistreerde formstrips getoond.



4.5.
Van belang is daarbij dat het gemeenschappelijk kenmerk van al deze verschillende registraties (nog steeds) het bijzondere onderscheidende karakter van de in 1960 geregistreerde formstrip is. Het is dan ook aannemelijk dat het publiek het gebruik van de nadien door Puma geregistreerde formstrips opvat als gebruik van haar merk dat past in deze serie van de merkhouder Puma. Dit is dus een wezenlijk andere situatie dan het deponeren van een serie merken die louter een bepaald element gemeen hebben. De rechtbank ziet de registraties van de diverse variaties dan ook niet, zoals Monshoe stelt, als op zichzelf staande registraties van zelfstandige beeldmerken, maar als de registratie van nieuwe varianten die onderdeel uitmaken van het seriemerk (zie ook EUIPO Cancellation Division, 30 november 2018, No 13134 C). Dit betekent dat de in deze procedure centraal staande Formstripmerken onderdeel uitmaken van de merkenfamilie van Puma.



Wel of geen bekend merk?





4.6.
De rechtbank is van oordeel dat de Formstripmerken deel uitmaken van een bekende merkenfamilie. Puma stelt namelijk voldoende gemotiveerd (zie dagvaarding 2.2–2.14) en met diverse producties onderbouwd (o.a. producties 10.1, 10.2, 19, 20 en 22) dat zij de formstrip uit 1960, waarvan Monshoe zelf stelt dat het mogelijk ooit een bekend merk was, is blijven gebruiken en met aanzienlijke reclamebudgetten en grote reclamecampagnes onder de aandacht van het publiek is blijven brengen, al dan niet in de vorm van de geregistreerde varianten van de formstrip uit 1960. In de reclames die Puma als voorbeeld heeft overgelegd is steeds een sportschoen te zien met daarop de bekende formstrip. Verder wordt de formstrip gebruikt voor diverse (sport)kleding en accessoires van Puma. Dit lange en intensieve gebruik van de formstrip heeft ertoe geleid dat de formstrip algemeen bekend is in de relevante markt en dat het een geconsolideerde positie onder de marktleiders heeft verkregen (zie o.a. EUIPO Decision on Opposition No B 1491086 van 29 juni 2010). Onder deze omstandigheid kan worden aangenomen dat ook de Formstripmerken bij een aanmerkelijk deel van de doelgroep in de Benelux respectievelijk in de Unielanden bekend zijn.



4.7.
Dat, zoals onder 4.5 is overwogen, de Formstripmerken onderdeel uitmaken van de merkenfamilie van Puma en de onder 4.6 genoemde omstandigheid dat de Formstripmerken ook bij een aanmerkelijk deel van de doelgroep in de Benelux respectievelijk Unielanden bekend zijn, brengt mee dat Monshoe daar met haar marktonderzoek te weinig tegenin heeft gebracht. Dit marktonderzoek is in opzet en uitvoering daarvoor te beperkt geweest. Zo heeft het onderzoek zich niet beperkt tot het publiek waarop Puma zich stelt te richten (14-18 jarigen, met name vrouwen, met een uitloop tot 30-35 jaar), maar zijn de ondervraagde mensen (waarvan 49% mannen en 51% vrouwen) als volgt ingedeeld: leeftijd 18 t/m 34 jaar (23%), 35 t/m 49 jaar (35%) en 50 jaar en ouder (42%). Daarnaast is het onderzoek uitgevoerd in een zeer beperkt territoir, namelijk alleen Nederland. Dat betekent dat op basis van dit marktonderzoek niet kan worden geconcludeerd dat de Formstripmerken de kwalificatie ‘bekend merk’ moet worden ontzegd. 



Wel of geen normaal gebruik?





4.8.
De rechtbank is verder van oordeel dat op grond van de gemotiveerdere stellingen van Puma en de daarbij behorende onderbouwing met producties (voor Formstrip 1: producties 27, 31 en 40A en voor Formstrip 2: 28, 31 en 40B) volgt dat over de periode 2014 - 2020 sprake is van normaal gebruik van de Formstripmerken. Monshoe heeft gelijk dat een deel van de producties niet direct ziet op de Formstripmerken, maar daar staat tegenover dat een aantal van de overgelegde voorbeelden, zoals Monshoe ter zitting ook erkent (zie pleitnotitie onder randnummer 25) wel identiek is aan de Formstripmerken.



4.9.
Bovendien beroept Puma zich er terecht op dat de merken deel uitmaken van een merkenfamilie, zodat ieder gebruik van het gemeenschappelijk deel van de familiemerken (de formstrip) ook als instandhoudend gebruik kan worden gezien voor een andere variatie binnen de merkenfamilie.



4.10.
En anders dan Monshoe betoogt, is voor normaal gebruik niet vereist dat de reclameinspanningen in verhouding zijn met de met deze producten behaalde omzet en dat dit moet passen binnen de bandbreedte van gemiddelde marktaandelen die Puma met de verkoop van deze producten behaalt. Bij de verdere beoordeling van de vorderingen wordt dan ook uitgegaan van normaal gebruik door Puma van de Formstripmerken.



Is er sprake van merkinbreuk?





4.11.
Omdat bij de verdere beoordeling van het geschil het uitgangspunt is dat sprake is van een bekend merk, is voor Formstrip 1 het artikel 2.20 lid 2 sub c BVIE van toepassing. Voor Formstrip 2 is dit het artikel 9 lid 2 sub c UMVo.




4.12.
Artikel 2.20 lid 2 sub c BVIE bepaalt:
2. Onverminderd de rechten van houders die vóór de datum van indiening of de datum van voorrang van het ingeschreven merk zijn verkregen en onverminderd de eventuele toepassing van het gemene recht betreffende de aansprakelijkheid uit onrechtmatige daad is de houder van een ingeschreven merk gerechtigd, iedere derde die niet zijn toestemming hiertoe heeft verkregen, te verhinderen gebruik te maken van een teken wanneer dit teken:

 (…).
 gelijk is aan of overeenstemt met het merk ongeacht of dat wordt gebruikt voor waren of diensten die gelijk aan, overeenstemmend of niet overeenstemmend zijn met die waarvoor het merk is ingeschreven, wanneer dit merk bekend is in het Benelux-gebied en door het gebruik in het economisch verkeer, zonder geldige reden, van het teken ongerechtvaardigd voordeel getrokken wordt uit of afbreuk wordt gedaan aan het onderscheidend vermogen of de reputatie van het merk;




4.13.
In het vrijwel gelijkluidende artikel 9 lid 2 sub c UMVo staat:
2. Onverminderd de rechten die houders vóór de datum van indiening of de datum van voorrang van het Uniemerk hebben verkregen, is de houder van dat Uniemerk gerechtigd iedere derde die niet zijn toestemming hiertoe heeft verkregen, het gebruik van een teken in het economische verkeer voor waren en diensten te verbieden wanneer:

 (…).
 het teken gelijk is aan of overeenstemt met het Uniemerk ongeacht of het wordt gebruikt voor waren of diensten die gelijk zijn aan, overeenstemmen met of niet overeenstemmen met die waarvoor het Uniemerk is ingeschreven, wanneer het een in de Unie bekend merk betreft en wanneer door het gebruik zonder geldige reden van het teken ongerechtvaardigd voordeel wordt gehaald uit of afbreuk wordt gedaan aan het onderscheidend vermogen of de reputatie van het Uniemerk.




4.14.
De rechtbank beoordeelt eerst of de door Monshoe gebruikte tekens op de schoenen Shoecolate en Pearlz  overeenstemmen met de













Formstripmerken van Puma .




4.15.
De rechtbank stelt daarbij voorop dat algemeen uitgangspunt is dat de vraag of sprake is van overeenstemming tussen een merk en een teken, globaal wordt beoordeeld aan de hand van de totaalindruk die door merk en teken bij het in aanmerking komende publiek wordt achtergelaten gelet op de auditieve, begripsmatige en/of visuele overeenstemming tussen het merk en het teken. Bij de beoordeling van deze gelijkenis moet worden uitgegaan van het merk zoals ingeschreven en het teken zoals gebruikt en zoals het publiek het waarneemt. In dit geval wordt de beoordeling van overeenstemming tussen de Formstripmerken van Puma en de door Monshoe gebruikte tekens gebaseerd op alleen de visuele overeenstemming, nu de overige elementen (auditieve en begripsmatige overeenstemming) niet aan de orde zijn.



4.16.
Het relevante publiek dat in aanmerking moet worden genomen is de gewone consument, waarbij het aandachtsniveau van de consument voor schoenen van gemiddeld niveau is. Voor wat betreft de consument en diens aandachtsniveau verschillen partijen niet van mening. Anders dan Monshoe stelt wordt de professionele afnemer op grond van het navolgende niet ook tot het relevante publiek gerekend. Puma stelt gemotiveerd dat zij zich bij der verkoop van sportschoenen richt op de consument en dat de omstandigheid dat de schoenen via haar afnemers de consument bereiken, niet betekent dat in deze procedure de professionele afnemers ook tot het relevante publiek gerekend moet worden. Monshoe heeft dit laatste punt niet voldoende gemotiveerd weersproken en heeft het in deze procedure zelf ook nagenoeg uitsluitend over de gewone consument van sportschoenen.



4.17.
Puma stelt dat de dominerende en onderscheidende kenmerken van de op haar sportschoenen geplaatste Formstripmerken zijn:


een enkele, niet onderbroken of doorkruiste streep met aan één uiteinde een ronde kromming;


dat de streep van links beneden naar rechtsboven loopt;


dat het verticale gedeelte van de streep veel korter is dan het horizontale gedeelte;


dat de streep vanaf de achterkant van de schoen loopt naar de voorvoet en stopt rond de wreef.





4.18.
Bij de verdere beoordeling van het geschil zal de rechtbank uitgaan van de door Puma gestelde dominerende en onderscheidende kenmerken van de Formstripmerken. Het verweer van Monshoe dat de Formstripmerken puur als versiering moeten worden opgevat is namelijk niet in lijn met de heersende (nationale en Europese) rechtspraak over diverse (soortgelijke) formstripmerken van Puma. Ook het door Monshoe met productie 22 onderbouwde verweer dat er enkele sportschoenen zijn van Puma die een onderbreking hebben van de kenmerkende streep, leidt niet tot een ander oordeel. Deze voorbeelden hebben geen betrekking op de Formstripmerken. Bovendien blijkt uit de door Monshoe getoonde voorbeelden dat de kenmerkende streep van de in deze procedure centraal staande merkenfamilie nog steeds duidelijk herkenbaar is. Dat de kromming van de diverse formstrips varieert, zoals Monshoe stelt, is juist, maar dat dat doet er niet aan af dat de eerder genoemde onderscheidende kenmerken erin terugkomen. De diverse krommingen zijn kleine variaties op de in 1960 geregistreerde formstrip en maken allen deel uit van de merkenfamilie. Het is juist ter bescherming van deze merkenfamilie dat Puma (een aanzienlijk deel van) de variaties heeft vastgelegd. De opmerking van Monshoe dat de kenmerkende streep moet worden opgevat als een band, zoals zij ter zitting nog stelt, doet ook geen afbreuk aan het op dit onderdeel gestelde dominerende en onderscheidende kenmerk. Hetzelfde geldt voor de stelling van Monshoe dat de streep niet precies vanaf de achterkant van de schoen naar voren loopt. Duidelijk waarneembaar is dat de Formstripmerken in alle gevallen vanaf de hiel van de schoen naar voren lopen.



4.19.
In visueel opzicht valt op dat de schoenen Shoecolate en Pearlz een teken aan de zijkant hebben dat sterk lijkt op de Formstripmerken (zie 4.14). Dat komt omdat dat teken de onderscheidende bestanddelen bevat van de Formstripmerken. Monshoe heeft gelijk dat er ook verschillen zijn. Zo lopen de strepen van de tekens aan de (rechter)bovenkant niet of minder nauw toe aan het einde dan bij de Formstripmerken en hebben de tekens linksonder ook een sterkere terugtrekkende kromming dan de Formstripmerken. Daar staat tegenover dat de mate van overeenstemming tussen de conflicterende tekens groter is, omdat de door Monshoe gebruikte tekens ook de door Puma gestelde onderscheidende bestanddelen van de Formstripmerken bevatten. Dit betekent dat er sprake is van een aanzienlijke mate van overeenstemming tussen de Formstripmerken en de conflicterende tekens.



4.20.
Dat er tal van sport- en vrijetijdsschoenen bestaan met lijnen, strepen of andere golvende of gekromde versieringen betekent, anders dan Monshoe stelt, niet dat daarmee voldoende afbreuk wordt gedaan aan de hiervoor bedoelde overeenstemming tussen de Formstripmerken en de conflicterende tekens. Ook de omstandigheid dat op de schoen Pearlz van Monshoe nog een ander teken is geplaatst, waardoor er voor een deel sprake is van een tweede evenwijdig lopende lijn, betekent niet dat er geen sprake meer is van gebruik door Monshoe van een overeenstemmend teken. Hetzelfde geldt voor het argument van Monshoe dat zij de streep puur als decoratie heeft aangebracht. Ook als dat klopt dan blijft de hiervoor vastgestelde overeenstemming tussen de merken en de tekens bestaan; een onbedoelde inbreuk is niettemin een inbreuk.



4.21.
Nu er sprake is van een bekend merk (de zgn. sub c grond) is voor merkinbreuk geen verwarringsgevaar bij het publiek tussen het teken en de Formstripmerken vereist. Wel moet nog worden beoordeeld of door het gebruik door Monshoe van het teken zonder geldige reden ongerechtvaardigd voordeel wordt gehaald uit- of afbreuk wordt gedaan aan het onderscheidend vermogen of aan de reputatie van de Formstripmerken. Dat dit zo is volgt uit het volgende.



4.22.
Monshoe gebruikt een teken dat feitelijk in grote mate overeenstemt met het (familie)merk van Puma. Dat teken wordt bovendien gebruikt voor dezelfde waren. Op deze wijze vaart Monshoe mee op de reputatie van het merk dat Puma decennialang heeft opgebouwd en door middel van grote reclamebudgetten en campagnes nog steeds in stand houdt. Ook bestaat gevaar voor verwatering van de reputatie van het familiemerk en daarmee ook van de familie deel uitmakende Formstripmerken. Consumenten kunnen, doordat Monshoe de jongere schoenen Shoecolate en Pearlz op de markt brengt, minder snel een associatie met Puma krijgen. Het publiek kan op termijn zelfs gaan denken dat de aangebrachte Formstripmerken op de zijkant van een schoen van Puma inderdaad alleen maar een versiering zijn en ze niet langer herkennen als onderscheidingsteken. Dit leidt tot afbreuk dan wel een ernstig gevaar voor afbreuk aan het onderscheidend vermogen en de reputatie van de Formstripmerken.



4.23.
Op grond van het voorgaande kan al worden geoordeeld dat Monshoe met haar gebruik van de tekens op de schoenen Shoecolate en Pearlz merkinbreuk maakt op de Formstripmerken van Puma. Wat partijen hebben aangevoerd over het (al dan niet) trekken van ongerechtvaardigd voordeel hoeft dan ook niet te worden besproken.



Conclusie en de toewijsbaarheid van de vorderingen





4.24.
De slotsom is dat Monshoe door het gebruik van de onder 4.14 bedoelde tekens op haar schoenen Shoecolate en Pearlz inbreuk maakt op de Formstripmerken van Puma. De vorderingen van Puma komen om die reden grotendeels voor toewijzing in aanmerking, en wel op de manier zoals hieronder wordt toegelicht.



4.25.
De in de dagvaarding onder I. gevraagde vordering tot het staken van de door Monshoe gepleegde merkinbreuken zal worden toegewezen voor zover dit ziet op inbreuken op de Formstripmerken van Puma en op het huidige gebruik van het door Monshoe gebruikte (of daarmee overeenstemmende) teken op haar schoenen Shoecolate en Pearlz. Niet gebleken is dat Monshoe nog op een andere wijze dit teken gebruikt of zal gaan gebruiken. De dwangsom zal worden gematigd tot € 250,-- per overtreding, met een maximum van € 50.000,--.



4.26.
De onder II. gevraagde schriftelijke opgave van informatie hoeft, gelet op een effectieve bestrijding van merkinbreuken, niet geanonimiseerd te worden. Het verzoek van Monshoe tot het anonimiseren van de gegevens zal dan ook niet worden toegewezen. Monshoe moet de onder II. gevraagde informatie verstrekken en de bescheiden overleggen, met uitzondering van de gegevens betreffende de vervoerders. Niet duidelijk is welk belang Puma bij deze gegevens heeft.



4.27.
De onder III. gevraagde afgifte door Monshoe van de inbreukmakende schoenen Shoecolate en Pearlz zal worden toegewezen. Het voorstel van Monshoe om de schoenen aan een goed doel te geven botst met het doel van de vorderingen van Puma, namelijk het tegengaan van afbreuk aan onderscheidend vermogen en reputatie. Er is bovendien geen grondslag of aanleiding aangevoerd voor het op die manier wijzigen van de vordering. 



4.28.
De onder IV. gevraagde “recall” zal worden toegewezen, waarbij Monshoe een termijn wordt gegund van een maand. Deze door Monshoe gevraagde ruimere periode wordt toegekend omdat Monshoe afhankelijk is van de medewerking van derden. Met de ruimere termijn wordt ernaar gestreefd executiegeschillen te voorkomen.



4.29.
De onder V. gevraagde berichtgeving, inclusief de geformuleerde tekst voor de brief die aan de afnemers van de inbreukmakende schoenen door Monshoe moet worden gestuurd, is toewijsbaar. Er is geen aanleiding om Monshoe daarnaast nog te verplichten om voor een periode van twee maanden op haar website een mededeling te plaatsen over de gepleegde merkinbreuk. Een dergelijk maatregel is niet noodzakelijk en ook niet proportioneel.



4.30.
De onder VI. gevraagde dwangsom zal worden gematigd tot € 250,-- per overtreding, met een maximum van € 50.000,--.



4.31.
Onder VII. vordert Puma schadevergoeding of afdracht van de behaalde brutowinst, al naar gelang welk bedrag hoger uitvalt.


4.31.1.
De schadevergoeding stelt Puma op € 20,-- per verkocht paar van de inbreukmakende schoen Shoecolate en € 25,-- per verkocht paar van de inbreukmakende schoen Pearlz. Deze vordering is niet toewijsbaar, omdat niet is toegelicht waarom dit de schade is die Puma leidt door de verkoop van deze inbreukmakende schoenen, terwijl Monshoe uitgebreid heeft betwist dat dit het geval is. Puma heeft daarop een nadere onderbouwde toelichting achterwege gelaten, terwijl het op haar weg had gelegen om die te geven. Dat brengt mee dat dit onderdeel van de vordering wordt afgewezen. 



4.31.2.
Voor toewijzing van de gevorderde winstafdracht is vereist dat Monshoe te kwader trouw inbreuk heeft gemaakt (zie art. 2:21 lid 4 BVIE en art. 129 lid 2 UMVo in verbinding met art. 2:21 lid 4 BVIE). Van kwade trouw is alleen sprake in gevallen van moedwillig gepleegde inbreuk en dat doet zich voor als degene wiens handelwijze achteraf inbreukmakend wordt geacht, ten aanzien van zijn handelen bewust is geweest van het inbreukmakend karakter ervan. Van bewust handelen is geen sprake als de beweerdelijke inbreukmaker zich verweert op een wijze die niet bij voorbaat kansloos wordt geacht (BEnGH, 11 februari 2008, nr. A 2006/4/9)



4.31.3.
Naar het oordeel van de rechtbank volgt uit de bespreking van de verweren die Monshoe heeft gevoerd, over onder meer het ontbreken van verwarringsgevaar en dat er geen normaal gebruik is van de Formstripmerken, dat deze verweren niet bij voorbaat als kansloos kunnen worden aangemerkt. Dit betekent dat de gevorderde winstafdracht niet voor toewijzing in aanmerking komt.





4.32.
Voor de onder VIII. gevorderde kostenveroordeling geldt dat Monshoe als de in het ongelijk gestelde partij in de kosten zal worden veroordeeld. Puma vordert dat Monshoe op grond van art. 1019h Rv wordt veroordeeld tot betaling van de volledige door Puma gemaakte proceskosten, vermeerderd met  kort gezegd  nakosten en rente. Puma begroot de proceskosten op € 51.230,66. Monshoe heeft tegen de hoogte van dit bedrag gemotiveerd bezwaar gemaakt.


4.32.1.
De zaak gaat over de handhaving van merkrechten waarop art. 1019h Rv van toepassing is. Bij de vaststelling van de proceskosten op grond van art. 1019h Rv gaat het om redelijke en evenredige kosten waarbij de rechtbank uitgaat van de door de rechtbanken gehanteerde Indicatietarieven in IE-zaken. In dit geval wordt als uitgangspunt voor de advocaatkosten genomen het (maximum) tarief behorend bij een normale bodemzaak: € 17.500,--.



4.32.2.
De door Puma begrote kosten zullen, voor zover de kosten boven het maximumbedrag van € 17.500,-- vallen, als onbillijk worden beoordeeld. De op tegenspraak gevoerde zaak is voor een normale bodemzaak niet extra bewerkelijk geweest door de (proces)opstelling van Monshoe. De inhoudelijke verweren die Monshoe heeft gevoerd zijn de voor een merkinbreukzaak gebruikelijke verweren, zodat er geen aanleiding bestaat om aan te nemen dat dit in redelijkheid tot meer werk voor (de advocaten van) Puma heeft geleid. Of zoals Puma het in haar laatste conclusie zelf stelt: “De onderhavige zaak is aan te merken als een normale inbreuk”.



4.32.3.
De kosten aan de zijde van Puma worden begroot op:
- dagvaarding	€ 	104,54
- griffierecht		639,00 (griffierecht 2019, onbepaalde waarde)
- salaris advocaat		17.500,00
Totaal	€        18.243,54	



4.32.4.
Ten slotte zijn ook de gevorderde nakosten en de wettelijke rente over de proceskosten en de nakosten toewijsbaar op de manier zoals in de beslissing is weergegeven.






5De beoordeling in reconventie



Bevoegdheid




5.1.
Ook inzake de tegenvordering is de rechtbank bevoegd kennis te nemen van de vorderingen, en wel op grond van artikel 4.6 lid 4 BVIE respectievelijk art. 124 aanhef en onder d. UMVo.



Beoordeling





5.2.
Monshoe vordert in reconventie dat de Formstripmerken vervallen verklaard worden omdat de merken niet door Puma normaal zijn gebruikt. Hiervoor is in 4.6 en 4.8 geoordeeld dat wel sprake is van normaal gebruik en, als onderdeel van een merkenfamilie, zelfs van intensief gebruik. Daarmee is de grondslag van Monshoe weerlegd, en dat betekent dat haar tegenvordering zal worden afgewezen.



5.3.
Monshoe zal als de in het ongelijk gestelde partij in de proceskosten worden veroordeeld. Ook hier geldt dat de kosten op grond van art. 1019h Rv moeten worden vastgesteld, dat het gaat om redelijke en evenredige kosten en dat de rechtbank uitgaat van de door de rechtbanken gehanteerde Indicatietarieven in IE-zaken.



5.4.
Ook in reconventie wordt als uitgangspunt voor de advocaatkosten genomen het (maximum) tarief behorend bij een normale bodemzaak: € 17.500,--, met dien verstande dat de procedure in conventie en de procedure in reconventie voor het overgrote deel met elkaar samenhangen. Het toepasselijke indicatietarief in reconventie wordt om die reden voor niet meer dan 1/4-deel toegekend, zijnde een bedrag van € 4.375,--.



5.5.
Ten slotte zijn de nakosten toewijsbaar op de manier zoals hieronder, in de beslissing is weergegeven.





6De beslissing
De rechtbank


In conventie



6.1.
veroordeelt Monshoe om met onmiddellijke ingang na betekening van dit vonnis iedere inbreuk op de Formstripmerken van Puma te staken en gestaakt te houden, waaronder in ieder geval begrepen elk gebruik van het inbreukmakende formstrip-teken en daarmee overeenstemmende tekens in het economisch verkeer zonder toestemming van Puma, inclusief het aanbrengen van het inbreukmakende formstrip-teken of daarmee overeenstemmende tekens op de waren zelf, of op hun verpakking, het aanbieden, in de handel brengen of daartoe in voorraad hebben van waren of het invoeren of uitvoeren van waren onder het inbreukmakende formstrip-teken of daarmee overeenstemmende tekens, en het gebruik van bedoelde tekens in stukken voor zakelijk gebruik en in advertenties,



6.2.
veroordeelt Monshoe om op eigen kosten binnen 1 maand na betekening van dit vonnis aan de advocaat van Puma een opgestelde schriftelijke opgave te doen, gerangschikt per type/soort/kleur product en per leverancier, producent of distributeur en commerciële afnemer, welke opgave ter staving vergezeld dient te zijn van goed leesbare en niet-geanonimiseerde kopieën van alle relevante brondocumenten (waaronder in ieder geval maar niet beperkt tot facturen, paklijsten, vrachtbrieven, orders, orderbevestigingen, voorraadadministraties op alle relevante data, douanestukken, e-mails en overige correspondentie), van:


de leverancier(s), maker(s), producent(en), distributeur(s), verkoper(s) en afnemer(s) (niet zijnde consumenten), van de onder 2.5 en 2.6 bedoelde inbreukmakende sneakers die zijn vervaardigd, aangeboden, in de handel gebracht, ingevoerd, uitgevoerd, gebruikt en/of voor deze doeleinden in voorraad zijn of zijn gehouden,


de aan Monshoe geleverde totale aantallen van de onder 2.5 en 2.6 bedoelde inbreukmakende sneakers, onder vermelding van de inkoopprijzen en leverdata,


het aantal van de onder 2.5 en 2.6 bedoelde inbreukmakende sneakers, die Monshoe aan commerciële afnemers en/of aan consumenten heeft verkocht en/of geleverd, onder vermelding van de verkoopprijzen en verkoop-/leverdata,


e door Monshoe met de verkoop van de in deze dagvaarding bedoelde Inbreukmakende Sneakers behaalde totale bruto-omzet en de behaalde brutowinst,





6.3.
gebiedt Monshoe om binnen 14 dagen na betekening van dit vonnis de volledige voorraad van de onder 2.5 en 2.6 bedoelde inbreukmakende sneakers, zich bevindend onder Monshoe dan wel onder één of meer derden ten behoeve van Monshoe, op een nader door Puma aan te geven locatie om niet aan Puma over te dragen ter vernietiging op kosten van Monshoe,



6.4.
veroordeelt Monshoe om binnen 1 maand na betekening van dit vonnis alle door Monshoe geleverde inbreukmakende sneakers, zoals onder 2.5 en 2.6 zijn omschreven, terug te halen bij haar professionele afnemers (“recall”), onder gelijktijdige overlegging van de relevante correspondentie in dit verband aan Puma, en deze binnen 2 (twee) maanden na betekening van dit vonnis aan Puma over te dragen ter vernietiging op kosten van Monshoe,



6.5.

veroordeelt Monshoe om binnen 7 dagen na betekening van dit vonnis al haar afnemers te berichten dat de door haar geleverde schoenen, zoals bedoeld onder 2.5 en 2.6, inbreuk maken op de rechten van Puma, en daarom niet meer geleverd zullen worden (“rectificatie”), onder gelijktijdige overlegging van de relevante correspondentie aan de advocaat van Puma, als volgt: 

“Geachte [NAAM], 


U heeft bij ons [X] paar [OMSCHRIJVING SCHOENEN] gekocht. Wij berichten u hierbij dat de rechtbank Den Haag bij vonnis van 2 maart 2022 heeft geoordeeld dat wij met de verkoop van deze schoenen inbreuk hebben gemaakt op de merkenrechten van Puma SE, gevestigd te Duitsland. Wij verzoeken u de niet verkochte schoenen aan ons terug te sturen. Wij zullen het aankoopbedrag dan vergoeden. 


Met vriendelijke groet, 


[NAAM]”





6.6.
bepaalt dat Monshoe een dwangsom van € 250,-- verbeurt voor iedere dag – een gedeelte van een dag daaronder begrepen – dat Monshoe in strijd handelt met het onder 6.1 tot en met 6.5 bepaalde, met een (totaal)maximum van € 50.000,--.



6.7.
veroordeelt Monshoe in de proceskosten, tot op heden aan de zijde van Puma begroot op € 18.243,54, te vermeerderen met de wettelijke rente als bedoeld in art. 6:119 BW over dit bedrag met ingang van vijftiende dag na dit vonnis tot de dag van volledige betaling,



6.8.
veroordeelt Monshoe in de na dit vonnis ontstane kosten. Deze kosten worden begroot op:


€ 255,-- aan salaris advocaat, onder de voorwaarde dat Monshoe niet binnen 14 dagen na aanschrijving volledig aan dit vonnis heeft voldaan, vermeerderd met de wettelijke rente als bedoeld in artikel 6:119 BW met ingang van de vijftiende dag na aanschrijving tot de voldoening,


€ 85,-- aan salaris advocaat alsmede de explootkosten van betekening van dit vonnis, indien vervolgens betekening van het vonnis heeft plaatsgevonden, vermeerderd met de wettelijke rente als bedoeld in artikel 6:119 BW met ingang van de vijftiende dag na betekening tot de voldoening,





6.9.
verklaart dit vonnis tot zover uitvoerbaar bij voorraad,



6.10.
wijst het meer of anders gevorderde af.


In reconventie




6.11.
wijst het gevorderde af.



6.12.
veroordeelt Monshoe in de proceskosten, tot op heden aan de zijde van Puma begroot op € 4.375,--, te vermeerderen met de wettelijke rente als bedoeld in art. 6:119 BW over dit bedrag met ingang van vijftiende dag na dit vonnis tot de dag van volledige betaling,


Dit vonnis is gewezen door mr. F.C. Burgers en in het openbaar uitgesproken door mr. F.M. Bus op 2 maart 2022.




type: TS (4428)

",Rechtbank Den Haag,2022-03-02,2022-03-02,581197 / HA ZA 19-1057,Uitspraak,,,Civiel recht; Intellectueel-eigendomsrecht,Bodemzaak,"
Inbreuk op formstripmerken Puma. De formstripmerken van Puma maken deel uit van de merkenfamilie van Puma (seriemerk). Er is sprake van een bekend merk. Beperking van de kostenveroordeling in reconventie ivm samenhang met procedure conventie.
","

Rechtspraak.nl

",Inbreuk op formstripmerken Puma. De formstripmerken van Puma maken deel uit van de merkenfamilie van Puma (seriemerk). Er is sprake van een bekend merk. Beperking van de kostenveroordeling in reconventie ivm samenhang met procedure conventie.
258,ECLI:NL:RBNHO:2022:1766,,Rechtbank Noord-Holland,2022-03-01,2022-03-02,C/15/323814 / FA RK 21-6380,Uitspraak,,,Civiel recht; Personen- en familierecht,,,,No summary available
259,ECLI:NL:RBGEL:2022:1143,,Rechtbank Gelderland,2022-03-01,2022-03-02,05.190651.21,Uitspraak,,,Strafrecht,,,,No summary available
260,ECLI:NL:RBNNE:2022:567,,Rechtbank Noord-Nederland,2022-03-01,2022-03-02,C/18/211525 / JE RK 22-66,Uitspraak,,,Civiel recht; Personen- en familierecht,,,,No summary available
261,ECLI:NL:RBNNE:2022:568,,Rechtbank Noord-Nederland,2022-03-01,2022-03-02,C/18/211586 / JE RK 22-73,Uitspraak,,,Civiel recht; Personen- en familierecht,,,,No summary available
262,ECLI:NL:RBLIM:2022:885,,Rechtbank Limburg,2022-03-02,2022-02-07,C/03/283861 / HA ZA 20-523,Uitspraak,,,Civiel recht,,,,No summary available
263,ECLI:NL:RBZWB:2022:1084,,Rechtbank Zeeland-West-Brabant,2022-03-01,2022-03-02,C/02/395194 / JE RK 22-354,Uitspraak,,,Civiel recht; Personen- en familierecht,,,,No summary available
264,ECLI:NL:RBZWB:2022:889,,Rechtbank Zeeland-West-Brabant,2022-03-02,2022-02-22,9626351,Uitspraak,,,Civiel recht; Arbeidsrecht,,,,No summary available
265,ECLI:NL:RBGEL:2022:949,,Rechtbank Gelderland,2022-03-02,2022-02-23,9530579,Uitspraak,,,Civiel recht; Verbintenissenrecht,,,,No summary available
266,ECLI:NL:RBGEL:2022:950,,Rechtbank Gelderland,2022-03-02,2022-02-23,9605846,Uitspraak,,,Civiel recht; Verbintenissenrecht,,,,No summary available
267,ECLI:NL:RBGEL:2022:954,,Rechtbank Gelderland,2022-03-02,2022-02-23,9507669,Uitspraak,,,Civiel recht; Verbintenissenrecht,,,,No summary available
268,ECLI:NL:RBAMS:2022:790,,Rechtbank Amsterdam,2022-03-02,2022-02-24,C/13/700201 / HA ZA 21-326,Uitspraak,,,Civiel recht; Verbintenissenrecht,,,,No summary available
269,ECLI:NL:RBGEL:2022:993,,Rechtbank Gelderland,2022-03-02,2022-02-24,9477654,Uitspraak,,,Civiel recht; Verbintenissenrecht,,,,No summary available
270,ECLI:NL:RBDHA:2022:1464,,Rechtbank Den Haag,2022-03-02,2022-02-25,21/3949,Uitspraak,,,Bestuursrecht,,,,No summary available
271,ECLI:NL:RBDHA:2022:1462,,Rechtbank Den Haag,2022-03-02,2022-02-25,21/5725,Uitspraak,,,Bestuursrecht,,,,No summary available
272,ECLI:NL:RBDHA:2022:1463,,Rechtbank Den Haag,2022-03-02,2022-02-25,21/7462,Uitspraak,,,Bestuursrecht,,,,No summary available
273,ECLI:NL:RBDHA:2022:1467,,Rechtbank Den Haag,2022-03-02,2022-02-25,21/6537,Uitspraak,,,Bestuursrecht,,,,No summary available
274,ECLI:NL:RBDHA:2022:1466,,Rechtbank Den Haag,2022-03-02,2022-02-25,21/5671,Uitspraak,,,Bestuursrecht,,,,No summary available
275,ECLI:NL:RBDHA:2022:1465,,Rechtbank Den Haag,2022-03-02,2022-02-25,20/8027,Uitspraak,,,Bestuursrecht,,,,No summary available
276,ECLI:NL:RBMNE:2022:809,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummer: 16/254944-21




Vonnis van de meervoudige kamer van 2 maart 2022




in de strafzaak tegen





          [verdachte]
        
,

geboren op [2004] te [geboorteplaats] ,
wonende aan de [adres] te [woonplaats] , hierna ook: [verdachte] . 




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting met gesloten deuren van 9 februari 2022. Het onderzoek ter terechtzitting is gesloten op 16 februari 2022. 



De rechtbank heeft kennisgenomen van de vordering en standpunten van officier van justitie mr. N. Schapendonk en van hetgeen verdachte en zijn raadsvrouw, mr. A.Y.M. Jansse, advocaat te Zeist, naar voren hebben gebracht. Verder heeft de rechtbank kennis genomen van hetgeen mr. A.C. Zonneveld, advocaat te Den Haag, namens benadeelde partijen [slachtoffer 1] en [slachtoffer 2] , en de benadeelde partij [slachtoffer 2] zelf naar voren hebben gebracht. 




2TENLASTELEGGING


De tenlastelegging is als bijlage aan dit vonnis gehecht.



De verdenking komt er, kort en feitelijk weergegeven, op neer dat verdachte:




Feit 1 primair


op 19 september 2021 te Eemnes samen met anderen met (bedreiging met) geweld een telefoon heeft gestolen van [slachtoffer 3]; 




Feit 1 subsidiair


op 19 september 2021 te Eemnes samen met anderen in het openbaar (aan de Te Veenweg Noord) geweld heeft gepleegd tegen [slachtoffer 3]; 




Feit 2


op 19 september 2021 te Eemnes samen met anderen met (bedreiging met) geweld een (elektrische) fiets en/of airpods en/of een airpods case heeft gestolen van [slachtoffer 4]; 




Feit 3 primair


op 19 september 2021 te Eemnes samen met anderen met (bedreiging met) geweld heeft geprobeerd om een scooter en/of helm te stelen van [slachtoffer 1]; 




Feit 3 subsidiair


op 19 september 2021 te Eemnes samen met anderen in het openbaar (aan de Laarderweg) geweld heeft gepleegd tegen [slachtoffer 1]; 




Feit 4


op 19 september 2021 te Blaricum samen met anderen in het openbaar (aan de Stachouwerweg) geweld heeft gepleegd tegen [slachtoffer 5]; 




Feit 5


op 19 september 2021 te Laren samen met anderen in het openbaar (aan de Eemnesserweg) geweld heeft gepleegd tegen [slachtoffer 6].




3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1


Het standpunt van de officier van justitie

De officier van justitie acht feit 1 subsidiair, feit 2, feit 3 primair, feit 4 en feit 5 wettig en overtuigend te bewijzen. Ten aanzien van de feiten 4 en 5 heeft de officier van justitie partieel vrijspraak gevorderd voor de strafverzwarende omstandigheid dat het gepleegde geweld letsel heeft veroorzaakt bij de slachtoffers, nu niet bewezen kan worden dat het letsel door geweldshandelingen van [verdachte] is veroorzaakt. 
Ten aanzien van feit 1 heeft de officier van justitie vrijspraak gevorderd van het primair tenlastegelegde, nu niet bewezen kan worden dat [verdachte] het geweld heeft gepleegd met de bedoeling om de telefoon te stelen. Ten aanzien van het subsidiair tenlastegelegde is aangevoerd dat [verdachte] heeft bekend dat hij aangever [slachtoffer 3] samen met iemand anders naar de grond heeft geduwd en gehouden en een fles naar het hoofd van aangever heeft gegooid. Hierdoor heeft aangever een hoofdwond opgelopen. 
Ten aanzien van feit 2 is aangevoerd dat [verdachte] heeft bekend dat hij aangever [slachtoffer 4] heeft vastgepakt en een airpod en airpods case heeft afgepakt. Medeverdachte [medeverdachte 1] (hierna: [medeverdachte 1] ) heeft zijn elektrische fiets afgepakt. Er is dan ook sprake geweest van een nauwe en bewuste samenwerking tussen de verdachten. 
Ten aanzien van feit 3 is aangevoerd dat de verdachten aangever [slachtoffer 1] op zijn scooter hebben tegengehouden en dat medeverdachte [medeverdachte 1] de helm van aangevers hoofd trok. Verdachten hebben alle drie geweld gepleegd tegen aangever en ook is geprobeerd de sleutel uit het contact van de scooter van aangever te halen. Deze handelingen zijn naar hun uiterlijke verschijningsvorm gericht op het wegnemen van de scooter. 
Ten aanzien van feit 4 acht de officier van justitie wettig en overtuigend bewezen dat [verdachte] en de medeverdachten [medeverdachte 1] en [medeverdachte 2] (hierna: [medeverdachte 2] ) geweld hebben gebruikt tegen aangever [slachtoffer 5] en dat gelet op de getuigenverklaringen ook bewezen kan worden dat aangever tegen zijn hoofd is getrapt. 
Ten aanzien van feit 5 is aangevoerd dat [verdachte] en de medeverdachten bekend hebben geweld te hebben gebruikt tegen de vier aangevers en dat dit feit op basis hiervan in combinatie met de aangiftes, bewezen kan worden verklaard. 




4.2


Het standpunt van de verdediging

De raadsvrouw heeft vrijspraak bepleit van feit 1 primair en feit 3 primair.
Ten aanzien van feit 1 heeft de raadsvrouw aangevoerd dat bij [verdachte] geen sprake is van oogmerk op wederrechtelijke toe-eigening van de telefoon van aangever. 
Ten aanzien van feit 2 heeft de raadsvrouw aangevoerd dat [verdachte] bekend heeft een airpod uit het oor van aangever [slachtoffer 4] te hebben gehaald en dat het zou kunnen dat hij ook de airpods case heeft gepakt. [verdachte] heeft niet gewild dat de fiets werd weggenomen, nu dit door een medeverdachte is gedaan.
Ten aanzien van feit 3 primair heeft de raadsvrouw aangevoerd dat niet is gebleken van oogmerk op het stelen van de scooter. Poging diefstal van de helm kan wel worden bewezen, nu deze is afgepakt en terzijde is gelegd. Voor feit 3 subsidiair dient partiële vrijspraak te volgen van het trappen en schoppen omdat dit niet kan worden bewezen.
Ten aanzien van feit 4 is aangevoerd dat het trappen en schoppen terwijl aangever op de grond lag, niet kan worden bewezen, nu verdachte dit, ook direct al bij de politie, heeft ontkend. 
Ten aanzien van feit 5 is aangevoerd dat dit feit wettig en overtuigend kan worden bewezen. 




4.3


Het oordeel van de rechtbank

Voor zover [verdachte] de feiten heeft bekend, zal de rechtbank volstaan met een opsomming van de bewijsmiddelen. In de gevallen waarbij [verdachte] een (ondergeschikt) feitelijk onderdeel van de tenlastelegging betwist, zal de rechtbank een bewijsmotivering opnemen. 



Ter verduidelijking merkt de rechtbank op dat alle feiten op 19 september 2021 hebben plaatsgevonden, maar in een andere volgorde dan zij ten laste zijn gelegd. Vast staat dat de feiten zich in de volgende volgorde hebben voorgedaan (van oud naar nieuw): feit 2, feit 5, feit 3, feit 4 en feit 1.




Feit 1





Bewijsmiddelen





een in de wettelijke vorm opgemaakt proces-verbaal van aangifte van [slachtoffer 3] van 19 september 2021, genummerd PL0900-2021299656-3, opgemaakt door politie Midden-Nederland, houdende de aangifte van die [slachtoffer 3] ten aanzien van het tegen hem gepleegde geweld en de gestolen telefoon, doorgenummerde pagina 159-160, met fotobijlagen en medische gegevens op pagina 161-163; 


een in de wettelijke vorm opgemaakt proces-verbaal van verhoor van verdachte [verdachte] van 22 september 2021, genummerd 20210922.0938.03630 (proces-verbaalnummer 42), opgemaakt door de politie Midden-Nederland, houdende de verklaring van verdachte dat hij aangever op de grond heeft geduwd en gehouden en dat hij een fles naar diens hoofd heeft gegooid, doorgenummerde pagina 71-72.




Bewijsoverweging feit 1 primair

Uit de aangifte van [slachtoffer 3] volgt dat [verdachte] en/of de medeverdachten tegen [slachtoffer 3] hebben geroepen dat hij alles af moest geven. Vervolgens hebben [verdachte] en zijn medeverdachten [medeverdachte 1] en [medeverdachte 2] (hierna: [medeverdachte 2] ) alle drie geweld gebruikt tegen aangever, waarbij aangever onder meer met kracht is geduwd en tegen het hoofd is getrapt. [verdachte] heeft verklaard dat hij aangever met een van de medeverdachten op de grond heeft geduwd en daar heeft vastgehouden, waarna medeverdachte [medeverdachte 1] de telefoon van aangever heeft afgepakt. Deze geweldshandelingen, in combinatie met de voorafgaande mededeling dat aangever alles af moest geven, zijn naar het oordeel van de rechtbank handelingen die naar hun uiterlijke verschijningsvorm zijn gericht op diefstal. Door het handelen van [verdachte] kon aangever immers geen kant op en kon medeverdachte [medeverdachte 1] zijn telefoon afpakken. De rechtbank heeft geen reden om aan de verklaring van aangever te twijfelen. Dat er voorafgaand aan het incident geen vooropgezet plan was waarin de rollen tussen verdachten zijn verdeeld, doet aan het voorgaande niet af. Dit plan kan immers ook stilzwijgend op het moment zelf opwellen. Tot slot weegt de rechtbank mee dat er eerder op de avond ook al goederen door verdachten (onder wie [verdachte] ) zijn gestolen toen verdachten daar een kans toe zagen (zie feit 2).  Voor [verdachte] was het dus niet onverwacht dat, in dit geval, de telefoon van aangever, werd weggenomen. 




Feit 2





Bewijsmiddelen




de bekennende verklaring van verdachte ter terechtzitting van 9 februari 2022;


een in de wettelijke vorm opgemaakt proces-verbaal van aangifte van [slachtoffer 4] van 19 september 2021, genummerd PL0900-2021299425-2, opgemaakt door politie Midden-Nederland, houdende de aangifte van die [slachtoffer 4] ten aanzien van het tegen hem gepleegde geweld en de gestolen goederen, doorgenummerde pagina 101-103.





Bewijsmotivering feit 2


          [verdachte] heeft op zitting bekend dat hij aangever bij de keel heeft gegrepen. Ook heeft [verdachte] verklaard dat het zou kunnen dat hij daarbij heeft geknepen, zoals de aangever bij de politie heeft verklaard. De rechtbank heeft geen reden om aan de verklaring van aangever te twijfelen. De rechtbank is dan ook van oordeel dat ook wettig en overtuigend is bewezen dat [verdachte] in de keel heeft geknepen.

Op grond van de bewijsmiddelen staat vast dat medeverdachte [medeverdachte 1] de elektrische fiets van aangever heeft weggenomen. Mede op grond van de verklaring van [verdachte] ter terechtzitting stelt de rechtbank vast dat [verdachte] een airpod uit het oor van aangever en een airpods case uit de broekzak van aangever heeft weggenomen. Uit de verklaring van aangever volgt dat [verdachte] deze spullen heeft weggenomen, nadat medeverdachte [medeverdachte 1] de elektrische fiets van aangever had weggenomen. De rechtbank stelt vast dat de diefstallen onderdeel waren van het plan van de verdachten om ruzie te zoeken. Het was daarbij van ondergeschikt belang om welke goederen het precies ging. Het handelen van [verdachte] was dus (ook) gericht op diefstal van de fiets. 




Feit 3





Bewijsmiddelen 




de verklaring van verdachte ter terechtzitting van 9 februari 2022, voor zover inhoudende, kort gezegd, dat hij samen met de medeverdachten [medeverdachte 1] en [medeverdachte 2] mensen stond op te wachten om ze te pakken te nemen, dat toen aangever kwam aanrijden, ze aangever hebben laten stoppen, dat medeverdachte [medeverdachte 1] vervolgens de helm van aangever heeft afgepakt, waarna aangever op de grond is gevallen en verdachten hem met z’n drieën zijn gaan slaan;


een in de wettelijke vorm opgemaakt proces-verbaal van aangifte van [slachtoffer 1] van 19 september 2021, genummerd PL0900-2021299585-2, opgemaakt door politie Midden-Nederland, houdende de aangifte van die [slachtoffer 1] ten aanzien van het tegen hem gepleegde geweld, doorgenummerde pagina 111-112;


een in de wettelijke vorm opgemaakt proces-verbaal van verhoor van getuige [slachtoffer 2] van 19 september 2021 genummerd PL0900-202199585-3, opgemaakt door politie Midden-Nederland, houdende de verklaring van die [slachtoffer 2] over het tegen [slachtoffer 1] gepleegde geweld door verdachte en de medeverdachten en het schoppen tegen het hoofd van die [slachtoffer 1] door een van de verdachten terwijl hij op de grond lag, doorgenummerde pagina 124-125.





Vrijspraak feit 3 primair

De rechtbank acht niet wettig en overtuigend bewezen dat [verdachte] zich schuldig heeft gemaakt aan poging diefstal met geweld van de scooter en/of de helm. Op basis van het dossier kan niet worden vastgesteld dat [verdachte] het oogmerk had op wederrechtelijke toe-eigening van de scooter en/of de helm. Daarbij heeft [verdachte] verklaard dat hij en zijn medeverdachten met het proberen af te pakken van de scootersleutel wilden voorkomen dat aangever weg zou rijden. De rechtbank acht dit niet onaannemelijk. 




Bewijsoverweging feit 3 subsidiair

De rechtbank acht wel wettig en overtuigend bewezen dat [verdachte] en de medeverdachten [medeverdachte 1] en [medeverdachte 2] openlijk geweld hebben gepleegd tegen [slachtoffer 1] met inbegrip van het trappen tegen het hoofd van die [slachtoffer 1] . Aangever [slachtoffer 1] en getuige [slachtoffer 2] verklaren beiden dat aangever ook tegen zijn hoofd is getrapt. De rechtbank heeft geen reden aan deze verklaringen te twijfelen.




Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n) welk letsel is ontstaan. 




Feit 4





Bewijsmiddelen




de verklaring van verdachte ter terechtzitting van 9 februari 2022, voor zover inhoudende, kort gezegd, dat hij aangever meer dan twee keer heeft geslagen tegen diens bovenlichaam/ribben en hoofd en dat hij heeft daarmee is doorgegaan toen aangever op de grond lag;


een in de wettelijke vorm opgemaakt proces-verbaal van aangifte van [slachtoffer 5] van 20 september 2021, genummerd PL0900-2021299509-2, opgemaakt door politie Midden-Nederland, houdende de aangifte van die [slachtoffer 5] van aanzien van het tegen hem gepleegde geweld, doorgenummerde pagina 217-131, met fotobijlagen pagina 133-135;


een in de wettelijke vorm opgemaakt proces-verbaal van verhoor van getuige [getuige 1] van 20 september 2021, genummerd PL0900-2021299509-4, opgemaakt door politie Midden-Nederland, houdende de verklaring van die [getuige 1] ten aanzien van het tegen [slachtoffer 5] gepleegde geweld door verdachte en de medeverdachten en het schoppen tegen het hoofd van die [slachtoffer 5] door de verdachten;


een in de wettelijke vorm opgemaakt proces-verbaal van verhoor van getuige [getuige 2] van 21 september 2021, genummerd 202109211118, opgemaakt door politie Midden-Nederland, houdende de verklaring van die [getuige 2] ten aanzien van het tegen [slachtoffer 5] gepleegde geweld door verdachte en de medeverdachten en het schoppen tegen het hoofd van die [slachtoffer 5] door verdachte en de medeverdachten.





Bewijsoverweging

De rechtbank acht wettig en overtuigend bewezen dat [verdachte] samen met medeverdachten [medeverdachte 1] en [medeverdachte 2] openlijk geweld heeft gepleegd tegen [slachtoffer 5] met inbegrip van het schoppen tegen het hoofd. Aangever heeft verklaard dat hij tegen zijn hoofd is geschopt en zijn verklaring wordt ondersteund door de verklaringen van getuigen die verklaren dat de verdachten [slachtoffer 5] tegen het hoofd hebben geschopt. De rechtbank heeft geen reden om aan deze verklaringen te twijfelen. 




Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n) welk letsel is ontstaan. 




Feit 5





Bewijsmiddelen 




de bekennende verklaring van verdachte ter terechtzitting van 9 februari 2022;


een in de wettelijke vorm opgemaakt proces-verbaal van aangifte van [slachtoffer 6] van 19 september 2021, genummerd PL0900-2021299433-2, opgemaakt door politie Midden-Nederland, houdende de aangifte van die [slachtoffer 6] ten aanzien van het tegen hem gepleegde geweld, doorgenummerde pagina 105-107, met fotobijlage op pagina 108.





Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n) welk letsel is ontstaan. 





5BEWEZENVERKLARING


De rechtbank acht wettig en overtuigend bewezen dat verdachte:




Feit 1 primair


op 19 september 2021 te Eemnes, tezamen en in vereniging met anderen, een telefoon, die geheel aan [slachtoffer 3] toebehoorde, heeft weggenomen met het oogmerk om zich die wederrechtelijk toe te eigenen, terwijl deze diefstal werd voorafgegaan, vergezeld en gevolgd van geweld tegen die [slachtoffer 3] , gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door die [slachtoffer 3] (hard) te duwen, waarna die [slachtoffer 3] viel, en (vervolgens) tegen het hoofd te trappen, en een fles tegen het hoofd te gooien, terwijl die [slachtoffer 3] op de grond lag;




Feit 2


op 19 september 2021 te Eemnes, tezamen en in vereniging met een ander, een (elektrische) fiets en een airpod en een airpods case, die geheel aan [slachtoffer 4] toebehoorden, heeft weggenomen met het oogmerk om zich die wederrechtelijk toe te eigenen, terwijl deze diefstal werd voorafgegaan en vergezeld van geweld tegen die [slachtoffer 4] , gepleegd met het oogmerk om die diefstal voor te bereiden en gemakkelijk te maken, door die [slachtoffer 4] bij de keel te pakken en in die keel te knijpen en (ondertussen) met die keel naar de grond te 


duwen/drukken;




Feit 3 subsidiair


op 19 september 2021 te Eemnes, openlijk, te weten aan de Laarderweg, in vereniging geweld heeft gepleegd tegen een persoon, te weten [slachtoffer 1] door die [slachtoffer 1] meerdere malen in het gezicht, althans tegen het hoofd, te stompen en meerdere malen 


tegen het lichaam te trappen, terwijl die [slachtoffer 1] op de grond lag; 




Feit 4


op 19 september 2021 te Blaricum, openlijk, te weten, aan de Stachouwerweg, in vereniging geweld heeft gepleegd tegen een persoon te weten [slachtoffer 5] door die [slachtoffer 5] meerdere malen in het gezicht te slaan/stompen en tegen de ribben, te trappen/schoppen en meerdere 


malen, terwijl die [slachtoffer 5] op de grond lag, tegen het lichaam te slaan/stompen en tegen het hoofd te trappen/schoppen;




Feit 5


op 19 september 2021 te Laren, openlijk, te weten aan de Eemnesserweg, in vereniging geweld heeft gepleegd tegen een persoon te weten [slachtoffer 6] door die [slachtoffer 6] meerdere malen in het gezicht, te stompen en te slaan.



Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN DE FEITEN


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet de volgende feiten op: 




Feit 1 primair


diefstal voorafgegaan, vergezeld en gevolgd van geweld tegen personen, gepleegd met het oogmerk om die diefstal voor te bereiden, gemakkelijk te maken en bij betrapping op heterdaad, aan zichzelf of andere deelnemers van het misdrijf hetzij de vlucht mogelijk te maken, hetzij het bezit van het gestolene te verzekeren, terwijl het feit wordt gepleegd door twee of meer verenigde personen; 



Feit 2

diefstal, voorafgegaan en vergezeld van geweld, gepleegd met het oogmerk om die diefstal voor te bereiden en gemakkelijk te maken, terwijl het feit wordt gepleegd door twee of meer verenigde personen; 




Feiten 3 subsidiair, 4 en 5


telkens, openlijk in vereniging geweld plegen tegen personen. 




7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF 


8.1


De vordering van de officier van justitie

De officier van justitie heeft gevorderd verdachte ter zake van het door de officier van justitie bewezen geachte te veroordelen tot:

- een jeugddetentie van 150 dagen, met aftrek van het voorarrest, waarvan 137 dagen voorwaardelijk met een proeftijd van twee jaar, met als bijzondere voorwaarden: behandeling bij De Waag, dagbesteding, een contactverbod met medeverdachten, een contactverbod met de slachtoffers met uitzondering van contact ten behoeve van bemiddeling en schadeherstel, een alcohol- en drugsverbod en de maatregel toezicht en begeleiding door de jeugdreclassering; 
- een werkstraf van 120 uren, indien niet of niet naar behoren verricht te vervangen door 60 dagen jeugddetentie. 



8.2


Het standpunt van de verdediging

De raadsvrouw heeft de rechtbank verzocht rekening te houden met het feit dat [verdachte] licht verminderd toerekeningsvatbaar moet worden geacht en dat [verdachte]  cognitieve beperkingen en ADD heeft. Voorts heeft de raadsvrouw aangevoerd dat meer waarde moet worden gehecht aan het rapport van de jeugdreclassering dan aan het Pro Justitia-rapport, nu de jeugdreclassering [verdachte] al vanaf september 2021 begeleidt. De raadsvrouw heeft verder verzocht rekening te houden met het reeds ingezette hulpkader. De raadsvrouw heeft gewezen op de LOVS-richtlijnen en acht, mede gelet op artikel 63 van het Wetboek van Strafrecht, een werkstraf van 120 uren met aftrek vanwege de tijd die [verdachte] in voorlopige hechtenis heeft doorgebracht, passend. 




8.3


Het oordeel van de rechtbank

Bij het bepalen van de straf heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.





Ernst van de feiten


          [verdachte] heeft zich in één nacht schuldig gemaakt aan vijf ernstige geweldsmisdrijven. De wijze waarop verdachte zich heeft gedragen, is laakbaar en uitermate laf. Samen met zijn medeverdachten is [verdachte] op pad gegaan om willekeurige voorbijgangers in elkaar te slaan. De slachtoffers zijn zonder enige aanleiding door verdachte en zijn mededaders aangevallen. Dit geweld is in een twee gevallen zelfs uitgemond in het schoppen tegen het hoofd van het slachtoffer. Het letsel van de slachtoffers is relatief gering, maar dat is niet aan verdachte en zijn mededaders te danken. Het had veel slechter met hen kunnen aflopen.
Het spreekt voor zich dat het voor alle slachtoffers angstige momenten moeten zijn geweest, toen zij uit het niets werden aangevallen door drie jongens. Slachtoffers van dergelijk zinloos geweld ondervinden daar veelal nog lang nadelige gevolgen van. Dergelijk zinloos geweld zorgt ook voor gevoelens van onveiligheid in de samenleving. In twee gevallen hebben verdachten ook goederen weggenomen. [verdachte] heeft door zijn handelen geen respect getoond voor de lichamelijke integriteit van de slachtoffers of voor hun eigendommen.  




Persoon van verdachte

De rechtbank heeft acht geslagen op een de verdachte betreffend uittreksel uit de justitiële documentatie van 28 december 2021 waaruit volgt dat [verdachte] niet eerder is veroordeeld voor soortgelijke feiten. 



Ook heeft de rechtbank kennisgenomen van het persoonlijkheidsonderzoek (Pro Justitia-rapport) van GZ-psycholoog drs. B. Meijer van 21 december 2021 en het rapport van de Raad voor de Kinderbescherming (hierna: de Raad) van 4 februari 2022. Met name uit het Pro Justitia-rapport komen grote zorgen over [verdachte] naar voren. Zo is bij [verdachte] sprake is van een normoverschrijdende gedragsstoornis, een bedreigde persoonlijkheidsontwikkeling met antisociale en narcistische trekken, ADD, zorgelijk alcohol- en drugsgebruik en lage intellectuele vaardigheden. Het recidiverisico wordt als hoog ingeschat. Geadviseerd wordt de feiten in (licht) verminderde mate aan [verdachte] toe te rekenen. Uit het rapport van de Raad komt naar voren dat [verdachte] zich goed aan de schorsingsvoorwaarden houdt, dat de behandeling bij De Waag is gestart en dat ook zijn ouders goed meewerken. 



De Raad adviseert een deels voorwaardelijke straf met bijzondere voorwaarden, in plaats van de in het Pro Justitia-rapport geadviseerde gedragsbeïnvloedende maatregel (GBM). Ter terechtzitting hebben de Raad en de jeugdreclassering de verwachting uitgesproken dat [verdachte] mee zal blijven werken en zich in zal blijven zetten voor het reeds opgestarte traject. Daarbij komt dat [verdachte] een dag per week naar school gaat en hij vier dagen per week stage loopt. Geadviseerd wordt aan [verdachte] een voorwaardelijke jeugddetentie op te leggen met als bijzondere voorwaarden behandeling bij De Waag en het volgen van onderwijs of andere dagbesteding, in combinatie met een onvoorwaardelijke werkstraf. 




Straf

Bij het opleggen van de straf heeft de rechtbank aansluiting gezocht bij de LOVS-richtlijnen en gelet op de straffen die aan de medeverdachten zijn opgelegd. Verder heeft de rechtbank rekening gehouden met het feit dat tussen [verdachte] en een aantal van de slachtoffers een succesvol mediationtraject is afgerond. Gelet op de positieve ontwikkeling die [verdachte] sinds de schorsing van de voorlopige hechtenis heeft laten zien en het feit dat hij zich inzet voor behandeling en school, acht de rechtbank het niet wenselijk dat [verdachte] opnieuw vast komt te zitten. Gelet op de hoeveelheid en de ernst van de feiten acht de rechtbank een forse werkstraf op zijn plaats. Een voorwaardelijk strafdeel moet [verdachte] ervan weerhouden opnieuw de fout in te gaan. 



Alles afwegende acht de rechtbank een jeugddetentie van 100 dagen, met aftrek van het voorarrest, waarvan 83 dagen voorwaardelijk, en oplegging van de bijzondere voorwaarden zoals geadviseerd, alsmede een alcohol- en drugsverbod, met een proeftijd van twee jaar en een werkstraf van 120 uren passend en geboden. 





9BENADEELDE PARTIJEN 




          [slachtoffer 3]
        


        [benadeelde] heeft zich als wettelijk vertegenwoordiger van [slachtoffer 3] als benadeelde partij in het geding gevoegd en vordert een bedrag van € 899,05. Dit bedrag bestaat uit € 399,05 aan materiële schade en € 500,- aan immateriële schade ten gevolge van het aan verdachte onder feit 1 tenlastegelegde. De materiële schade bestaat uit vervangingskosten voor een kapot overhemd (€ 40,-), een beschermlaag voor een telefoon (€ 25,-), stomerijkosten voor een colbert (€ 6,95) en reparatiekosten voor een Apple Watch (€ 327,10).





          [slachtoffer 1]
        

 heeft zich als benadeelde partij in het geding gevoegd en vordert een bedrag van € 3.980,74. Dit bedrag bestaat uit € 2.980,74 aan materiële schade en € 1.000,- aan immateriële schade ten gevolge van het aan verdachte onder feit 3 tenlastegelegde. De materiële schade bestaat uit reparatiekosten voor de scooter (€ 2.583,-), eigen risico van de zorgverzekering (€ 285,37), 70% van het aankoopbedrag van een nieuwe helm (€ 62,93) en tandartskosten (€ 44,44).





          [slachtoffer 2]
        

 heeft zich als benadeelde partij in het geding gevoegd en vordert een bedrag van € 799,32. Dit bedrag bestaat uit € 49,32 aan materiële schade en € 750,- aan immateriële schade ten gevolge van het aan verdachte onder feit 3 tenlastegelegde. De materiële schade bestaat uit de kosten voor verband (€ 15,02) en medicatie (€ 34,30).





          [slachtoffer 5]
        

 heeft zich als benadeelde partij in het geding gevoegd en vordert een bedrag van 
€ 2.657,88. Dit bedrag bestaat uit € 2.007,88 aan materiële schade en € 650,- aan immateriële schade ten gevolge van het aan verdachte onder feit 4 tenlastegelegde. De materiële schade bestaat uit reparatiekosten voor de scooter en twee helmen (€ 1.263,88,-), schade aan een horloge (€ 59,-), eigen risico (€ 385,-) en verlies van verdienvermogen (€ 300,-).



9.1

Het standpunt van de officier van justitie





            [slachtoffer 3]
          

De officier van justitie heeft gevorderd de vordering toe te wijzen met uitzondering van € 25,- aan materiële schade die ziet op de telefoon, nu de officier van justitie heeft verzocht [verdachte] vrij te spreken van diefstal van de telefoon. Het gevorderde bedrag van € 500,- aan immateriële schade acht de officier van justitie billijk. De officier van justitie heeft gevorderd een bedrag van € 874,05 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 





            [slachtoffer 1]
          

De officier van justitie heeft gevorderd de kosten van de helm van het materieel gevorderde deel af te trekken en voor het windscherm een bedrag van € 50,- op te nemen. Het windscherm is in beslag genomen door de politie en zal worden terug gegeven. Het windscherm is beschadigd maar hoeft niet vervangen te worden. Het gevorderde bedrag van € 1.000,- aan immateriële schade acht de officier van justitie billijk. De officier van justitie heeft gevorderd een bedrag van € 3.767,81 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 





            [slachtoffer 2]
          

De officier van justitie heeft gevorderd het bedrag aan materiële schade toe te wijzen, maar het bedrag aan immateriële schade te matigen tot € 300,-. Het letsel is immers door hetgeen onder feit 3 bewezen kan worden verklaard, ontstaan, maar de handelingen van verdachten waren niet hierop gericht. De officier van justitie heeft gevorderd een bedrag van € 349,32 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 





            [slachtoffer 5]
          

De officier van justitie heeft gevorderd de kosten van het horloge, het eigen risico en het verlies aan arbeidsinkomen van het materieel gevorderde deel af te trekken, nu deze kosten onvoldoende zijn onderbouwd. Het gevorderde bedrag van € 650,- aan immateriële schade acht de officier van justitie billijk. De officier van justitie heeft gevorderd een bedrag van € 1.763,88 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 




9.2

Het standpunt van de verdediging





            [slachtoffer 3]
          

De verdediging acht het gevorderde bedrag aan immateriële schade passend. Van het gevorderde bedrag aan materiële schade kunnen de kosten voor het telefoonhoesje worden afgetrokken, maar toewijzing is geen bezwaar, nu de raadsvrouw met [verdachte] en zijn ouders heeft afgesproken ruimhartig met de vorderingen om te gaan. 





            [slachtoffer 1]
          

De verdediging acht het gevorderde bedrag aan immateriële schade passend. Verzocht is het gevorderde bedrag aan materiële schade te matigen tot € 1.170,78, nu zonder nadere toelichting - die ontbreekt - niet valt in te zien dat van een omgevallen scooter het gehele frame vernieuwd dient te worden, er veel uren arbeid zijn opgenomen, het windscherm retour zal komen en de offerte onvoldoende duidelijk is.  





            [slachtoffer 2]
          

De verdediging heeft verzocht het gevorderde bedrag aan immateriële schade te matigen tot € 150,-, nu dit afgeleide schade zou betreffen. Ten aanzien van de materiële schade heeft de raadsvrouw geen opmerkingen. 






            [slachtoffer 5]
          

De verdediging acht het gevorderde bedrag aan immateriële schade passend. Verzocht is het bedrag aan materiële schade te matigen en daartoe is het volgende aangevoerd. Het verlies aan verdienvermogen is te onduidelijk, er is geen bewijs van betaald eigen risico, de kosten van één helm kunnen worden gevorderd en niet van twee en het gevorderde bedrag voor de helm is te hoog. 




9.3

Het oordeel van de rechtbank





            [slachtoffer 3]
          





Materiële schade

De materiële schadevergoeding die wordt gevorderd, zal volledig worden toegewezen, nu deze kosten een rechtstreeks gevolg zijn van het onder feit 1 bewezen verklaarde en de kosten voldoende zijn onderbouwd. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft opgelopen. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 3] heeft gehad. 
De rechtbank is van oordeel dat een bedrag van € 500,- in dit geval billijk is. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 899,05 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 






            [slachtoffer 1]
          





Materiële schade

De rechtbank is van oordeel dat de benadeelde partij door het onder feit 3 bewezen verklaarde rechtstreeks schade aan zijn scooter heeft geleden en dat hij medische kosten (eigen risico, tandarts) heeft gemaakt. De helm van de benadeelde partij is op de grond gegooid door de verdachten en daardoor niet meer bruikbaar. De rechtbank acht de gevorderde kosten voor de scooter echter onduidelijk en onvoldoende onderbouwd en maakt gebruik van haar bevoegdheid dit bedrag te schatten en schat deze schade op een bedrag van € 1.500,-. De rechtbank wijst aan materiële schade toe een bedrag van € 1.892,74, vermeerderd met de wettelijke rente vanaf 19 september 2021 tot de dag van de algehele voldoening, bestaande uit € 1.500,- voor de scooter, € 285,37 eigen risico zorgverzekering, € 62,93 helm en € 44,44 tandartskosten en verklaart de benadeelde partij voor het overige niet-ontvankelijk in zijn vordering. 




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 1] heeft gehad. 
De rechtbank is van oordeel dat een bedrag van € 750,- in dit geval billijk is. De rechtbank zal daarom de vordering tot het bedrag van € 750,- toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 1.897,74 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 2]
          





Materiële schade

De materiële schade zal volledig worden toegewezen, nu deze kosten het rechtstreeks gevolg zijn van het onder feit 3 bewezen verklaarde feit en de kosten voldoende zijn onderbouwd. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit voor [slachtoffer 2] , de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 2] heeft gehad. De rechtbank is van oordeel dat een bedrag van € 750,- in dit geval billijk is. De rechtbank zal daarom de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening. 




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 799,32 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 5]
          





Materiële schade

De rechtbank acht de gevorderde schadevergoeding voor de schade aan de scooter en één helm toewijsbaar. De rechtbank is van oordeel dat op basis van het dossier niet kan worden gesteld dat aan een tweede helm schade is toegebracht. De rechtbank schat de schade voor de (ene) helm op een bedrag van € 75,-. De rechtbank acht het verder aannemelijk dat het eigen risico bij [slachtoffer 5] in rekening is gebracht (€ 385,-), nu uit het dossier blijkt dat er een ambulance is gekomen om te kijken naar de verwoningen van de benadeelde partij en er dus kosten gemaakt zijn. De rechtbank zal een bedrag van € 1.304,53 aan materiële schadevergoeding toewijzen, vermeerderd met de wettelijke rente vanaf 19 september 2021 tot de dag van de algehele voldoening. Deze kosten zijn naar het oordeel van de rechtbank het rechtstreeks gevolg zijn van het onder feit 4 bewezen verklaarde feit en zijn voldoende onderbouwd. Uit de aangifte blijkt niet dat het horloge van de benadeelde partij is beschadigd. De kosten voor het verlies aan verdienvermogen acht de rechtbank onduidelijk en onvoldoende onderbouwd. De rechtbank verklaart de benadeelde partij in zoverre niet-ontvankelijk in zijn vordering.  




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 5] heeft gehad. 
De rechtbank is van oordeel dat een bedrag van € 650,- in dit geval billijk is. De rechtbank zal daarom de vordering tot het bedrag van € 650,- toewijzen, vermeerderd met de wettelijke rente vanaf 19 september 2021 tot de dag van de algehele voldoening. 




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 1.954,53 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 63, 77a, 77g, 77i, 77m, 77n, 77x, 77y, 77z, 77aa, 77gg, 141 en 312 van het Wetboek van Strafrecht, zoals de artikelen luidden ten tijde van het bewezen verklaarde.




11BESLISSING


De rechtbank:




Vrijspraak


- verklaart het onder 3 primair tenlastegelegde niet bewezen en spreekt verdachte daarvan vrij;



Bewezenverklaring


- verklaart het onder feit 1 primair, feit 2, feit 3 subsidiair, feit 4 en feit 5 tenlastegelegde bewezen zoals hiervoor in rubriek 5 is vermeld;
- verklaart hetgeen meer of anders ten laste gelegde niet bewezen en spreekt verdachte daarvan vrij; 



Strafbaarheid


- verklaart het bewezen verklaarde strafbaar en kwalificeert dit zoals hiervoor in rubriek 6 is vermeld; 
- verklaart verdachte strafbaar; 



Oplegging straf 


- veroordeelt verdachte tot een jeugddetentie van 100 dagen; 
- bepaalt dat de tijd, door verdachte vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van de jeugddetentie in mindering zal worden gebracht; 
- bepaalt dat van de jeugddetentie een gedeelte van 83 dagen niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene en/of bijzondere voorwaarden niet heeft nageleefd;

- stelt daarbij een proeftijd van twee (2) jaren vast; 

- als algemene voorwaarden gelden dat verdachte: 

* 	zich voor het einde van de proeftijd niet schuldig maakt aan een strafbaar feit;
* 	ten behoeve van het vaststellen van zijn identiteit medewerking verleent aan het nemen van één of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;
* 	medewerking verleent aan het reclasseringstoezicht, bedoeld in artikel 77aa van het Wetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen;


- als bijzondere voorwaarden gelden dat verdachte:

* 	zich binnen drie werkdagen na het ingaan van de proeftijd meldt bij Jeugdbescherming West op het adres Neherkade 3054 (2521 VX) Den Haag;
* 	zich zal houden aan de aanwijzingen, gegeven door Jeugdbescherming West te Den Haag in het kader van de maatregel Toezicht & Begeleiding, en zich meldt op afspraken met de jeugdreclassering, zo vaak en zo lang de jeugdreclassering dat nodig vindt;
* 	meewerkt aan behandeling door De Waag of door een soortgelijke zorginstelling, te bepalen door de jeugdreclassering. De (eventuele) behandeling duurt de gehele proeftijd of zoveel korter als de reclassering nodig vindt. Verdachte houdt zich aan de huisregels en de aanwijzingen die de zorginstelling geeft voor de behandeling;
*	onderwijs (in de vorm van school en/of stage) volgt of zal meewerken aan het vinden en behouden van passende dagbesteding in de vorm van (vrijwilligers)werk en/of hobby’s, welk onderwijs en/of andere vorm van dagbesteding wordt afgestemd met de jeugdreclassering. Verdachte geeft de jeugdreclassering in het geval van een opleiding of (bij)baan inzicht in zijn les-, stage- en/of werkrooster;
* 	zich gedurende de eerste zes maanden van de proeftijd onthoudt van het drinken van alcohol en het gebruiken van (soft)drugs. Verdachte werkt mee aan controle op gebruik van alcohol en drugs. De reclassering kan urineonderzoek en ademonderzoek (blaastest) gebruiken voor de controle. De reclassering bepaalt hoe vaak verdachte wordt gecontroleerd;
* 	op geen enkele wijze – direct of indirect – contact zal zoeken, hebben of onderhouden met de medeverdachten [medeverdachte 1] , geboren op [2004] , en [medeverdachte 2] , geboren op [2003] . De politie ziet toe op handhaving van dit verbod;
* 	op geen enkele wijze – direct of indirect – contact zal zoeken, hebben of onderhouden met de slachtoffers [slachtoffer 1] , [slachtoffer 2] , [slachtoffer 7] , [slachtoffer 8] en [slachtoffer 9] , tenzij contact in het kader van herstelbemiddeling door de reclassering nodig wordt geacht. De politie ziet toe op handhaving van dit verbod;


- waarbij de jeugdreclassering Jeugdbescherming West te Den Haag opdracht wordt gegeven als bedoeld in artikel 77aa van het Wetboek van Strafrecht toezicht te houden op de naleving van de voorwaarden en verdachte ten behoeve daarvan te begeleiden;

- beveelt dat de bijzondere voorwaarden en het toezicht door de reclassering dadelijk uitvoerbaar zijn; 

- veroordeelt verdachte tot een taakstraf in de vorm van een werkstraf van 120 uren;
- beveelt dat voor het geval verdachte de taakstraf niet of niet naar behoren verricht de taakstraf wordt vervangen door 60 dagen hechtenis; 



Voorlopige hechtenis


- heft op het geschorste bevel tot voorlopige hechtenis;



Benadeelde partij [slachtoffer 3]




wijst de vordering van [benadeelde] , als wettelijk vertegenwoordiger van [slachtoffer 3] , toe tot een bedrag van € 899,05;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 899,05 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 1]




wijst de vordering van [slachtoffer 1] toe tot een bedrag van € 1.892,74;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart de benadeelde partij wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 1.897,74 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 2]




wijst de vordering van [slachtoffer 2] toe tot een bedrag van € 799,32;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 799,32 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 5]




wijst de vordering van [slachtoffer 5] toe tot een bedrag van € 1.954,53;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart de benadeelde partij wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 1.954,53 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed.


Dit vonnis is gewezen door mr. E.J. van Rijssen, voorzitter tevens kinderrechter, mrs. I.G.C. Bij de Vaate en  A.M.M. Lemmen, rechters, in tegenwoordigheid van mr. R.H. Lagerweij, griffier, en is uitgesproken op de openbare terechtzitting van 2 maart 2022.


De jongste rechter is buiten staat dit vonnis mede te ondertekenen. 





Bijlage: de tenlastelegging




Aan verdachte wordt ten laste gelegd dat: 




Feit 1

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen,
een telefoon, in elk geval enig goed, dat/die geheel of ten dele aan [slachtoffer 3] 
 , in elk geval aan een ander dan aan verdachte en/of zijn mededader(s) 
toebehoorde(n) heeft weggenomen met het oogmerk om het zich wederrechtelijk 
toe te eigenen, terwijl deze diefstal werd voorafgegaan, vergezeld en/of gevolgd van 
geweld en/of bedreiging met geweld tegen die [slachtoffer 3] , gepleegd met het 
oogmerk om die diefstal voor te bereiden of gemakkelijk te maken, of om, bij 
betrapping op heterdaad, aan zichzelf of andere deelnemers aan het misdrijf hetzij 
de vlucht mogelijk te maken, hetzij het bezit van het gestolene te verzekeren, door 
die [slachtoffer 3] (hard) te duwen, waarna die [slachtoffer 3] viel, en/of (vervolgens) 
een of meerdere malen tegen het hoofd te schoppen en/of te trappen, en/of een fles 
tegen het hoofd te gooien, terwijl die [slachtoffer 3] op de grond lag;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht )



subsidiair althans, indien het vorenstaande niet tot een veroordeling mocht of zou 
kunnen leiden:



hij op of omstreeks 19 september 2021 te Eemnes, althans in Nederland,
openlijk, te weten op/aan de Te Veenweg Noord, in elk geval op of aan de openbare 
weg en/of op een voor het publiek toegankelijke plaats, in vereniging geweld heeft 
gepleegd tegen een persoon, te weten [slachtoffer 3] , door die [slachtoffer 3] 
(hard) te duwen, waarna die [slachtoffer 3] viel, en/of (vervolgens) een of meerdere 
malen tegen het hoofd te schoppen en/of te trappen, en/of een fles tegen het hoofd 
te gooien, terwijl die [slachtoffer 3] op de grond lag, terwijl dit door hem gepleegde 
geweld enig lichamelijk letsel, te weten een wond op het achterhoofd, voor 
slachtoffer ten gevolge heeft gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 2

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen, een (elektrische) fiets 
en/of een of meerdere airpods en/of een airpods case, althans doosje, in elk geval 
enig goed, die/dat geheel of ten dele aan [slachtoffer 4] , in elk geval aan een ander dan 
aan verdachte en/of zijn mededader(s) toebehoorde(n) heeft weggenomen met het 
oogmerk om het zich wederrechtelijk toe te eigenen, terwijl deze diefstal werd 
voorafgegaan, vergezeld en/of gevolgd van geweld en/of bedreiging met geweld 
tegen die [slachtoffer 4] , gepleegd met het oogmerk om die diefstal voor te bereiden of 
gemakkelijk te maken, of om, bij betrapping op heterdaad, aan zichzelf of andere 
deelnemers aan het misdrijf hetzij de vlucht mogelijk te maken, hetzij het bezit van 
het gestolene te verzekeren, door die [slachtoffer 4] bij de keel/hals, althans het 
bovenlichaam te pakken/grijpen en/of in die keel/hals te knijpen en/of 
(ondertussen) met die keel/hals, althans het bovenlichaam naar de grond te 
duwen/drukken;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht )




Feit 3

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen, ter uitvoering van het 
door verdachte voorgenomen misdrijf om een scooter, merk Vespa, en/of een helm,
in elk geval enig goed, dat/die geheel of ten dele aan [slachtoffer 1] , in elk geval aan 
een ander dan aan verdachte en/of zijn mededader(s) toebehoorde(n) weg te 
nemen met het oogmerk om het zich wederrechtelijk toe te eigenen, immers 
heeft/hebben hij/zij de sleutel van de scooter vast gepakt en/of getracht deze uit het 
contactslot van de scooter te halen en/of de helm van het hoofd van die [slachtoffer 1] 
gehaald, terwijl de uitvoering van dat voorgenomen misdrijf niet is voltooid,
welke poging tot diefstal werd voorafgegaan, vergezeld en/of gevolgd van geweld 
en/of bedreiging met geweld tegen die [slachtoffer 1] ,
gepleegd met het oogmerk om die voorgenomen diefstal voor te bereiden of 
gemakkelijk te maken, of om, bij betrapping op heterdaad, aan zichzelf en/of 
andere deelnemer(s) aan het misdrijf hetzij de vlucht mogelijk te maken, hetzij het 
bezit van het gestolene te verzekeren,
door die [slachtoffer 1] een of meerdere malen in het gezicht, althans tegen het hoofd, te 
slaan/stompen en/of een of meerdere malen tegen het lichaam te 
trappen/schoppen, terwijl die [slachtoffer 1] op de grond lag;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht, art 45 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou 
kunnen leiden:



hij, op of omstreeks 19 september 2021 te Eemnes, althans in Nederland, openlijk, 
te weten op/aan de Laarderweg, in elk geval op of aan de openbare weg en/of op 
een voor het publiek toegankelijke plaats, in vereniging geweld heeft gepleegd tegen 
een persoon, te weten [slachtoffer 1] door die [slachtoffer 1] een of meerdere malen in het 
gezicht, althans tegen het hoofd, te slaan/stompen en/of een of meerdere malen 
tegen het lichaam te trappen/schoppen, terwijl die [slachtoffer 1] op de grond lag,
terwijl dit door hem gepleegde geweld enig lichamelijk letsel, te weten een snee, 
althans een snijwond, en/of een hematoom en/of zwellingen in het gezicht, voor 
die [slachtoffer 1] ten gevolge heeft gehad; 



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 4

hij, op of omstreeks 19 september 2021 te Blaricum, althans in Nederland, openlijk, 
te weten, op/aan de Stachouwerweg, in elk geval op of aan de openbare weg en/of 
op een voor het publiek toegankelijke plaats, in vereniging geweld heeft gepleegd 
tegen een persoon en/of een goed te weten [slachtoffer 5] door die [slachtoffer 5] een of 
meerdere malen in het gezicht, althans tegen het hoofd, te slaan/stompen en/of 
tegen de ribben, althans het lichaam, te trappen/schoppen en/of een of meerdere 
malen, terwijl die [slachtoffer 5] op de grond lag, tegen het lichaam te slaan/stompen en/of 
tegen het hoofd te trappen/schoppen, terwijl dit door hem gepleegde geweld enig 
lichamelijk letsel, te weten een bloedneus en/of zwellingen in het gezicht, voor 
slachtoffer ten gevolge heeft gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 5

hij, op of omstreeks 19 september 2021 te Laren, althans in Nederland, openlijk, te 
weten op/aan de Eemnesserweg, in elk geval op of aan de openbare weg en/of op 
een voor het publiek toegankelijke plaats, in vereniging geweld heeft gepleegd tegen 
een persoon en/of een goed te weten [slachtoffer 6] door die [slachtoffer 6] een 
of meerdere malen in het gezicht, althans tegen het hoofd, te stompen en/of te 
slaan, terwijl dit door hem gepleegde geweld enig lichamelijk letsel, te weten 
schrammen en/of zwellingen in het gezicht, voor slachtoffer ten gevolge heeft 
gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )



 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte processen-verbaal van 23 september 2021, 5 oktober 2021 en 13 december 2021, genummerd 2021299656, opgemaakt door politie Midden-Nederland, doorgenummerd 1 tot en met 283. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.

",Rechtbank Midden-Nederland,2022-03-02,2022-03-02,16/254944-21,Uitspraak,,,Strafrecht,Eerste aanleg - meervoudig,"
Verdachte wordt voor vijf geweldsmisdrijven (diefstal met geweld in vereniging en openlijk geweld) veroordeeld tot een jeugddetentie van 100 dagen waarvan 83 dagen voorwaardelijk met een proeftijd 2 jaar en een werkstraf van 120 uren. De bijzondere voorwaarden houden onder meer in de maatregel Toezicht & Begeleiding, behandeling, een alcohol- en drugsverbod en contactverboden met medeverdachten en slachtoffers en zijn dadelijk uitvoerbaar. (Gedeeltelijke) toewijzing van de vorderingen van diverse benadeelde partijen. Opheffing van het geschorste bevel voorlopige hechtenis.
","

Rechtspraak.nl

","Verdachte wordt voor vijf geweldsmisdrijven (diefstal met geweld in vereniging en openlijk geweld) veroordeeld tot een jeugddetentie van 100 dagen waarvan 83 dagen voorwaardelijk met een proeftijd 2 jaar en een werkstraf van 120 uren. De bijzondere voorwaarden houden onder meer in de maatregel Toezicht & Begeleiding, behandeling, een alcohol- en drugsverbod en contactverboden met medeverdachten..."
277,ECLI:NL:RBDHA:2022:1470,,Rechtbank Den Haag,2022-03-02,2022-02-25,21/7146,Uitspraak,,,Bestuursrecht,,,,No summary available
278,ECLI:NL:RBDHA:2022:1468,,Rechtbank Den Haag,2022-03-02,2022-02-25,21/8208,Uitspraak,,,Bestuursrecht,,,,No summary available
279,ECLI:NL:RBDHA:2022:1469,,Rechtbank Den Haag,2022-03-02,2022-02-25,21/7218,Uitspraak,,,Bestuursrecht,,,,No summary available
280,ECLI:NL:RBLIM:2022:1485,,Rechtbank Limburg,2022-03-02,2022-02-25,9161562 cv expl 21-1977,Uitspraak,,,Civiel recht,,,,No summary available
281,ECLI:NL:RBLIM:2022:1487,,Rechtbank Limburg,2022-03-02,2022-02-25,9520318 cv expl 21-5460,Uitspraak,,,Civiel recht,,,,No summary available
282,ECLI:NL:RBROT:2022:1398,,Rechtbank Rotterdam,2022-03-02,2022-02-25,20-4974,Uitspraak,,,Bestuursrecht,,,,No summary available
283,ECLI:NL:RBZWB:2022:1002,,Rechtbank Zeeland-West-Brabant,2022-03-02,2022-02-25,393210,Uitspraak,,,Civiel recht; Personen- en familierecht,,,,No summary available
284,ECLI:NL:GHDHA:2022:299,,Gerechtshof Den Haag,2022-03-02,2022-02-28,200.287.063/01,Uitspraak,,,Civiel recht; Personen- en familierecht,,,,No summary available
285,ECLI:NL:RBLIM:2022:1510,,Rechtbank Limburg,2022-03-02,2022-02-28,C/03/293791 / HA ZA 21-339,Uitspraak,,,Civiel recht,,,,No summary available
286,ECLI:NL:RBLIM:2022:1535,,Rechtbank Limburg,2022-03-02,2022-02-28,C/03/280970 / HA ZA 20-393,Uitspraak,,,Civiel recht,,,,No summary available
287,ECLI:NL:RBLIM:2022:1511,,Rechtbank Limburg,2022-03-02,2022-02-28,C/03/270622 / HA ZA 19-567,Uitspraak,,,Civiel recht,,,,No summary available
288,ECLI:NL:RBLIM:2022:1514,,Rechtbank Limburg,2022-03-02,2022-02-28,C/03/288221 / HA ZA 21-67,Uitspraak,,,Civiel recht,,,,No summary available
289,ECLI:NL:RBLIM:2022:1531,,Rechtbank Limburg,2022-03-02,2022-02-28,C/03/286546 / HA ZA 20-640,Uitspraak,,,Civiel recht,,,,No summary available
290,ECLI:NL:RBLIM:2022:1529,,Rechtbank Limburg,2022-03-02,2022-02-28,9538132 cv expl 21-5653,Uitspraak,,,Civiel recht,,,,No summary available
291,ECLI:NL:RBLIM:2022:1539,,Rechtbank Limburg,2022-03-02,2022-02-28,C/03/293669 / HA ZA 21-328,Uitspraak,,,Civiel recht,,,,No summary available
292,ECLI:NL:RBLIM:2022:1538,,Rechtbank Limburg,2022-03-02,2022-02-28,C/03/300403 / HA ZA 22-3,Uitspraak,,,Civiel recht,,,,No summary available
293,ECLI:NL:GHDHA:2022:302,,Gerechtshof Den Haag,2022-03-02,2022-02-28,200.297.495/01,Uitspraak,,,Civiel recht; Personen- en familierecht,,,,No summary available
294,ECLI:NL:RBAMS:2022:845,,Rechtbank Amsterdam,2022-03-02,2022-02-28,AWB - 21 _ 2464,Uitspraak,,,Bestuursrecht; Socialezekerheidsrecht,,,,No summary available
295,ECLI:NL:RBAMS:2022:839,,Rechtbank Amsterdam,2022-03-02,2022-02-28,AWB - 21 _ 5895,Uitspraak,,,Bestuursrecht; Vreemdelingenrecht,,,,No summary available
296,ECLI:NL:GHDHA:2022:303,,Gerechtshof Den Haag,2022-03-02,2022-02-28,200.297.459/01,Uitspraak,,,Civiel recht; Personen- en familierecht,,,,No summary available
297,ECLI:NL:RBAMS:2022:846,,Rechtbank Amsterdam,2022-03-02,2022-02-28,AWB - 21 _ 2526,Uitspraak,,,Bestuursrecht; Socialezekerheidsrecht,,,,No summary available
298,ECLI:NL:RBAMS:2022:849,,Rechtbank Amsterdam,2022-03-02,2022-03-01,AMS 21/4213,Uitspraak,,,Bestuursrecht; Bestuursprocesrecht,,,,No summary available
299,ECLI:NL:RBDHA:2022:1582,,Rechtbank Den Haag,2022-03-02,2022-03-01,AWB - 21 _ 7752,Uitspraak,,,Bestuursrecht,,,,No summary available
300,ECLI:NL:RBAMS:2022:850,,Rechtbank Amsterdam,2022-03-02,2022-03-01,AMS 19/4638,Uitspraak,,,Bestuursrecht; Bestuursprocesrecht,,,,No summary available
301,ECLI:NL:RBROT:2022:1467,,Rechtbank Rotterdam,2022-03-02,2022-03-01,AWB-22_689,Uitspraak,,,Bestuursrecht,,,,No summary available
302,ECLI:NL:RBNHO:2022:1648,,Rechtbank Noord-Holland,2022-03-02,2022-03-01,C/15/325403 / FA RK 22-808,Uitspraak,,,Civiel recht; Personen- en familierecht,,,,No summary available
303,ECLI:NL:RBAMS:2022:851,,Rechtbank Amsterdam,2022-03-02,2022-03-01,AMS 21/5132 en AMS 21/5162,Uitspraak,,,Bestuursrecht; Bestuursprocesrecht,,,,No summary available
304,ECLI:NL:RBNHO:2022:1652,,Rechtbank Noord-Holland,2022-03-02,2022-03-01,C/15/325397 / FA RK 22-803,Uitspraak,,,Civiel recht; Personen- en familierecht,,,,No summary available
305,ECLI:NL:RBROT:2022:1469,,Rechtbank Rotterdam,2022-03-02,2022-03-01,AWB-22_320,Uitspraak,,,Bestuursrecht,,,,No summary available
306,ECLI:NL:RBDHA:2022:1594,,Rechtbank Den Haag,2022-03-02,2022-03-01,AWB - 21 _ 7665,Uitspraak,,,Bestuursrecht; Belastingrecht,,,,No summary available
307,ECLI:NL:RBGEL:2022:1118,,Rechtbank Gelderland,2022-03-02,2022-03-01,9266462,Uitspraak,,,Civiel recht,,,,No summary available
308,ECLI:NL:RBOBR:2022:697,,Rechtbank Oost-Brabant,2022-03-02,2022-03-01,21/853,Uitspraak,,,Bestuursrecht; Socialezekerheidsrecht,,,,No summary available
309,ECLI:NL:RBAMS:2022:855,,Rechtbank Amsterdam,2022-03-02,2022-03-01,AWB - 21 _ 4081,Uitspraak,,,Bestuursrecht; Socialezekerheidsrecht,,,,No summary available
310,ECLI:NL:RBMNE:2022:804,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummers: 16/254882-21 en 16/267736-21 (gev. ttz) 




Vonnis van de meervoudige kamer van 2 maart 2022




in de strafzaak tegen





          [verdachte] 
,

geboren op [2003] te [geboorteplaats] ,
wonende aan de [adres] te [woonplaats] ,  hierna ook: [verdachte] .




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de  terechtzitting met gesloten deuren van 8 februari 2022. Het onderzoek ter terechtzitting is gesloten op 16 februari 2022. 



De rechtbank heeft kennisgenomen van de vordering en standpunten van officier van justitie mr. N. Schapendonk en van hetgeen verdachte en zijn raadsman, mr. M. Landsman, advocaat te Utrecht, naar voren hebben gebracht. Verder heeft de rechtbank kennis genomen van hetgeen mr. A.C. Zonneveld, advocaat te Den Haag, namens benadeelde partijen [slachtoffer 1] en [slachtoffer 2] , naar voren hebben gebracht. 




2TENLASTELEGGING


De tenlastelegging is als bijlage aan dit vonnis gehecht.



De verdenking komt er, kort en feitelijk weergegeven, op neer dat verdachte:




Parketnummer 16/254882-21





Feit 1 primair


op 19 september 2021 te Eemnes samen met anderen met (bedreiging met) geweld een telefoon heeft gestolen van [slachtoffer 3]; 




Feit 1 subsidiair


op 19 september 2021 te Eemnes samen met anderen in het openbaar (aan de Te Veenweg Noord) geweld heeft gepleegd tegen [slachtoffer 3]; 




Feit 2


op 19 september 2021 te Eemnes samen met anderen met (bedreiging met) geweld een (elektrische) fiets en/of airpods en/of een airpods case heeft gestolen van [slachtoffer 4]; 




Feit 3 primair


op 19 september 2021 te Eemnes samen met anderen met (bedreiging met) geweld heeft geprobeerd om een scooter en/of helm te stelen van [slachtoffer 1]; 




Feit 3 subsidiair


op 19 september 2021 te Eemnes samen met anderen in het openbaar (aan de Laarderweg) geweld heeft gepleegd tegen [slachtoffer 1]; 




Feit 4


op 19 september 2021 te Blaricum samen met anderen in het openbaar (aan de Stachouwerweg) geweld heeft gepleegd tegen [slachtoffer 5]; 




Feit 5


op 19 september 2021 te Laren samen met anderen in het openbaar (aan de Eemnesserweg) geweld heeft gepleegd tegen [slachtoffer 6];




Parketnummer 16/267736-21





Feit 1 primair


op 20 april 2021 te Laren samen met anderen in het openbaar (aan de Jordaan) geweld heeft gepleegd tegen [slachtoffer 7];




Feit 1 subsidiair


op 20 april 2021 te Laren samen met anderen [slachtoffer 7] heeft mishandeld;




Feit 2 primair


op 27 april 2021 te Loosdrecht samen met anderen in het openbaar (op de Tweede Loosdrechtse plas) geweld heeft gepleegd tegen [slachtoffer 7];




Feit 2 subsidiair


op 27 april 2021 te Loosdrecht samen met anderen [slachtoffer 7] heeft mishandeld;




Feit 3 primair


op 3 juli 2021 te Hilversum samen met anderen met (bedreiging met) geweld heeft geprobeerd om earpods en/of een telefoon en/of pasjes en/of geld te stelen van [slachtoffer 8]; 




Feit 3 subsidiair


op 3 juli 2021 te Hilversum samen met anderen met (bedreiging met) geweld heeft geprobeerd om [slachtoffer 8] te dwingen tot afgifte van zijn earpods en/of een telefoon en/of pasjes en/of geld;




Feit 4 primair


op 3 juli 2021 te Laren samen met anderen met (bedreiging met) geweld tegen [slachtoffer 9] en/of [slachtoffer 10] heeft geprobeerd om een iPhone 7 te stelen van [slachtoffer 9];




Feit 4 subsidiair


op 3 juli 2021 te Laren samen met anderen met (bedreiging met) geweld tegen [slachtoffer 9] en/of [slachtoffer 10] heeft geprobeerd [slachtoffer 9] te dwingen tot afgifte van zijn iPhone 7;




Feit 5 primair


op 17 juli 2021 te Laren samen met anderen in het openbaar (aan de Zevenend en/of het Plein) geweld heeft gepleegd tegen [slachtoffer 10] en/of [slachtoffer 11] en/of [slachtoffer 12] en/of [slachtoffer 13];




Feit 5 subsidiair


op 17 juli 2021 te Laren samen met anderen [slachtoffer 10] en/of [slachtoffer 11] en/of [slachtoffer 12] en/of [slachtoffer 13] heeft mishandeld.




3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1

Het standpunt van de officier van justitie




Parketnummer 16/254882-21 

De officier van justitie acht onder parketnummer 16/254882-21 feit 1 subsidiair, feit 3 primair, feit 4 en feit 5 wettig en overtuigend te bewijzen. Ten aanzien van de feiten 1 en 5 heeft de officier van justitie partieel vrijspraak gevorderd voor de strafverzwarende omstandigheid dat het door [verdachte] gepleegde geweld letsel heeft veroorzaakt bij de slachtoffers, nu niet bewezen kan worden welke geweldshandeling welk letsel heeft veroorzaakt. De officier van justitie heeft gevorderd [verdachte] vrij te spreken van feit 2, nu op basis van het dossier niet tot een wettige en overtuigende bewezenverklaring kan worden gekomen.



Ten aanzien van feit 1 subsidiair is aangevoerd dat [verdachte] en medeverdachten [medeverdachte 1] (hierna: [medeverdachte 1] ) en [medeverdachte 2] (hierna: [medeverdachte 2] ) geweld tegen aangever [slachtoffer 3] hebben gepleegd, maar dat op basis van het dossier niet kan worden bewezen dat het [verdachte] ’s bedoeling was de telefoon van aangever te stelen. De subsidiair tenlastegelegde openlijke geweldpleging kan wel wettig en overtuigend worden bewezen.
Ten aanzien van feit 3 primair is aangevoerd dat uit de aangifte en de verklaringen van [verdachte] en medeverdachte [medeverdachte 2] volgt dat sprake was van een poging diefstal met geweld in vereniging. De handelingen van verdachten zijn naar hun uiterlijke verschijningsvorm gericht op het stelen van de scooter van [slachtoffer 1] . Het primair tenlastegelegde kan dan ook wettig en overtuigend worden bewezen. 
Ten aanzien van feit 4 is aangevoerd dat [verdachte] en medeverdachten [medeverdachte 1] en [medeverdachte 2] geweld hebben gepleegd tegen aangever [slachtoffer 5] . De officier van justitie vordert bewezenverklaring van openlijk geweld in vereniging, inclusief het trappen tegen het hoofd van [slachtoffer 5] . [slachtoffer 5] en meerdere getuigen verklaren immers dat door verdachten tegen het hoofd van [slachtoffer 5] is getrapt.  
Ten aanzien van feit 5 is aangevoerd dat openlijk geweld in vereniging wettig en overtuigend bewezen kan worden verklaard gelet op de aangifte en de bekennende verklaringen van de drie verdachten. 




Parketnummer 16/267736-21

De officier van justitie acht onder parketnummer 16/267736-21 feit 1 primair, feit 2 primair, feit 5 primair wettig en overtuigend te bewijzen. De officier van justitie heeft gevorderd [verdachte] vrij te spreken van feiten 3 en feit 4, nu op basis van het dossier niet tot een wettige en overtuigende bewezenverklaring kan worden gekomen. 



Ten aanzien van feit 1 primair is aangevoerd dat [verdachte] heeft bekend aangever [slachtoffer 7] bij zijn kraag te hebben gepakt en dat medeverdachte [medeverdachte 1] heeft bekend aangever een stomp te hebben gegeven. De officier van justitie acht openlijke geweldpleging wettig en overtuigend bewezen.
Ten aanzien van feit 2 primair is aangevoerd dat uit getuigenverklaringen volgt dat [verdachte] en [A] aangever [slachtoffer 7] vuistslagen hebben gegeven. Er is derhalve sprake van openlijke geweldpleging in vereniging.
Ten aanzien van feit 5 is aangevoerd dat op basis van de verklaringen van aangevers tot een bewezenverklaring kan worden gekomen. De officier van justitie acht de verklaring van [verdachte] dat hij zich in een gevecht heeft gemengd en zelf ook klappen heeft gehad niet aannemelijk. Aangevers verklaren immers allemaal dat de jongen die om een sigaret vroeg, [verdachte] , de agressor was. Openlijke geweldpleging kan wettig en overtuigend worden bewezen.




4.2

Het standpunt van de verdediging




Parketnummer 16/254882-21 

De raadsman heeft vrijspraak bepleit van de onder parketnummer 16/254882-21 tenlastegelegde feiten 1 primair, feit 2 en feit 3 primair. 
Ten aanzien van feit 1 primair heeft de raadsman vrijspraak bepleit op de grond dat bij [verdachte] geen sprake was van oogmerk op het wegnemen van de telefoon van aangever [slachtoffer 3] , hetgeen ook blijkt uit het feit dat hij de telefoon dezelfde nacht nog heeft teruggebracht. Ten aanzien van feit 1 subsidiair is aangevoerd dat voor het tegen het hoofd trappen onvoldoende wettig en overtuigend bewijs voorhanden is. 
Ten aanzien van feit 2 is aangevoerd dat tot een wettige bewezenverklaring kan worden gekomen, maar is verzocht [verdachte] bij gebrek aan overtuiging vrij te spreken. [verdachte] heeft verklaard dat hij de bestuurder van de scooter is, maar stelt nadrukkelijk dat hij aangever [slachtoffer 4] niet heeft aangeraakt. Het enkele lijflijk aanwezig zijn, is voor een bewezenverklaring van medeplegen onvoldoende. 
Ten aanzien van feit 3 primair is aangevoerd dat verdachten er niet op uit waren om de scooter te stelen, maar slechts wilden voorkomen dat [slachtoffer 1] zou wegrijden. 
Ten aanzien van feit 3 subsidiair heeft de raadsman geen opmerkingen.
Ten aanzien van de feiten 4 en 5 is aangevoerd dat [verdachte] een bekennende verklaring heeft afgelegd. 




Parketnummer 16/267736-21

De raadsman heeft vrijspraak bepleit van de onder parketnummer 16/267736-21 tenlastegelegde feiten 3 en 4.
Ten aanzien van feit 1 heeft de raadsman bepleit dat de door [verdachte] en medeverdachte [medeverdachte 1] gepleegde geweldshandelingen niet zijn aan te merken als openlijk geweld (primair), maar als mishandeling in vereniging (subsidiair). Openlijk geweld is immers bedoeld voor een groepsoptreden waarbij het niet (per se) duidelijk is wie het geweld heeft toegepast en/of de rollen uitwisselbaar waren en dat is hier niet het geval, terwijl het in dit geval duidelijk is dat [medeverdachte 1] degene is geweest die [slachtoffer 7] een klap heeft gegeven. 
Ten aanzien van feit 2 heeft de raadsman zich op het standpunt gesteld dat er hier sprake is van openlijk geweld, waarbij er aanwijzingen zijn dat over en weer geweld is gepleegd. [verdachte] ontkent aangever [slachtoffer 7] te hebben geslagen. 
Ten aanzien van feit 3 is verzocht [verdachte] vrij te spreken nu het enkele aanwezig zijn van [verdachte] in de nabijheid van het incident onvoldoende is om tot een wettige en overtuigende bewezenverklaring te komen.
Ten aanzien van feit 4 is eveneens verzocht [verdachte] vrij te spreken nu [verdachte] stellig ontkent en aangevers geen bruikbaar signalement hebben kunnen geven op basis waarvan tot een herkenning kan worden gekomen. 
Ten aanzien van feit 5 is aangevoerd dat [verdachte] bekend heeft en dat er sprake was van openlijk geweld. 




4.3


Het oordeel van de rechtbank

Voor zover [verdachte] de feiten heeft bekend, zal de rechtbank volstaan met een opsomming van de bewijsmiddelen. In de gevallen waarbij [verdachte] een (ondergeschikt) feitelijk onderdeel van de tenlastelegging betwist, zal de rechtbank een bewijsmotivering opnemen. 



Ter verduidelijking merkt de rechtbank op dat alle feiten op 19 september 2021 hebben plaatsgevonden, maar in een andere volgorde dan zij ten laste zijn gelegd. Vast staat dat de feiten zich in de volgende volgorde hebben voorgedaan (van oud naar nieuw): feit 2, feit 5, feit 3, feit 4 en feit 1.




Parketnummer 16/254882-21 





Feit 1





Bewijsmiddelen





een in de wettelijke vorm opgemaakt proces-verbaal van aangifte van [slachtoffer 3] van 19 september 2021, genummerd PL0900-2021299656-3, opgemaakt door politie Midden-Nederland, houdende de aangifte van die [slachtoffer 3] ten aanzien van het tegen hem gepleegde geweld en de gestolen telefoon, doorgenummerde pagina 159-160, met fotobijlagen en medische gegevens op pagina 161-163; 


een in de wettelijke vorm opgemaakt proces-verbaal van verhoor van verdachte van 22 september 2021, genummerd 20210922.0845 (documentcode), opgemaakt door politie Midden-Nederland, houdende de verklaring van [verdachte] dat hij, kort gezegd, aangever [slachtoffer 3] naar de grond heeft gewerkt samen met medeverdachten, doorgenummerde pagina 97.





Bewijsoverweging feit 1 primair

Uit de aangifte van [slachtoffer 3] volgt dat [verdachte] en/of de medeverdachten tegen [slachtoffer 3] hebben geroepen dat hij alles af moest geven. Vervolgens hebben [verdachte] en zijn medeverdachten [medeverdachte 1] en [medeverdachte 2] alle drie geweld gebruikt tegen aangever, waarbij aangever onder meer met kracht is geduwd en tegen het hoofd is getrapt. [verdachte] heeft bekend dat hij aangever samen met de medeverdachten op de grond heeft geduwd. Hierna heeft medeverdachte [medeverdachte 1] de telefoon van aangever afgepakt. Deze geweldshandelingen, in combinatie met de voorafgaande mededeling dat aangever alles af moest geven, zijn naar het oordeel van de rechtbank handelingen die naar hun uiterlijke verschijningsvorm zijn gericht op diefstal. Door het handelen van [verdachte] en medeverdachte [medeverdachte 2] kon aangever immers geen kant op en kon [medeverdachte 1] zijn telefoon afpakken. De rechtbank heeft geen reden om aan de verklaring van aangever te twijfelen. Dat de telefoon van aangever dezelfde nacht nog zou zijn teruggebracht, maakt niet dat geen sprake (meer) is van een voltooide diefstal. Ook het voorafgaand aan het incident ontbreken van een vooropgezet plan waarin de rollen tussen verdachten zijn verdeeld, staat een bewezenverklaring niet in de weg. Dit plan kan immers ook stilzwijgend op het moment zelf opwellen. Tot slot weegt de rechtbank mee dat er, zoals [verdachte] wist, eerder op de avond ook al goederen door de medeverdachten waren gestolen toen zij daar een kans toe zagen. Voor [verdachte] was het dus niet onverwacht dat, in dit geval, de telefoon van aangever werd weggenomen. 




Feit 2





Vrijspraak feit 2


          [verdachte] heeft bekend dat hij op de plaats delict was, dat hij het slachtoffer kende, hem de weg afsneed en dat hij vervolgens weg is gegaan. Dit wordt door het dossier niet weerlegd. Het enkele aanwezig zijn (geweest) op de plaats van het incident, is onvoldoende om van medeplegen van diefstal te kunnen spreken. De rechtbank spreekt [verdachte] dan ook vrij van het aan hem onder feit 2 tenlastegelegde. 




Feit 3





Bewijsmiddelen




de verklaring van verdachte ter terechtzitting van 9 februari 2022, voor zover inhoudende, kort gezegd, dat hij heeft meegedaan aan het geweld tegen [slachtoffer 1] , dat het zou kunnen dat hij hem heeft getrapt, dat de verklaring van aangever goed kan kloppen, dat hij en zijn medeverdachten aangever ‘wilde pakken’ en dat het niet zijn bedoeling was om goederen van aangever te stelen; 


een in de wettelijke vorm opgemaakt proces-verbaal van aangifte van [slachtoffer 1] van 19 september 2021, genummerd PL0900-2021299585-2, opgemaakt door politie Midden-Nederland, houdende de aangifte van die [slachtoffer 1] ten aanzien van het tegen hem gepleegde geweld, doorgenummerde pagina 111-112;


een in de wettelijke vorm opgemaakt proces-verbaal van verhoor van getuige [slachtoffer 2] van 19 september 2021 genummerd PL0900-202199585-3, opgemaakt door politie Midden-Nederland, houdende de verklaring van die [slachtoffer 2] over het tegen [slachtoffer 1] gepleegde geweld door verdachte en de medeverdachten, waaronder het schoppen tegen het hoofd van die [slachtoffer 1] terwijl hij op de grond lag, doorgenummerde pagina 124-125.





Vrijspraak feit 3 primair

Op basis van het dossier kan niet worden vastgesteld dat [verdachte] het oogmerk had op wederrechtelijke toe-eigening van de scooter en/of de helm. De rechtbank acht het niet onaannemelijk dat verdachten met het afdoen van de helm het mogelijk wilden maken om aangever in het gezicht of tegen het hoofd te slaan en met het proberen af te pakken van de scootersleutel wilden voorkomen dat aangever weg zou rijden. De rechtbank spreekt [verdachte] dan ook vrij van poging diefstal met geweld van de scooter en/of de helm van [slachtoffer 1] . 




Bewijsoverweging feit 3 subsidiair

De rechtbank acht wel wettig en overtuigend bewezen dat [verdachte] en zijn medeverdachten [medeverdachte 1] en [medeverdachte 2] openlijk geweld hebben gepleegd tegen [slachtoffer 1] met inbegrip van het trappen tegen het hoofd van die [slachtoffer 1] . [verdachte] heeft bekend geweld tegen aangever te hebben gebruikt. Aangever [slachtoffer 1] en getuige [slachtoffer 2] verklaren beiden dat aangever ook tegen zijn hoofd is getrapt. De rechtbank heeft geen reden aan deze verklaringen te twijfelen.  




Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n) welk letsel is ontstaan. 




Feit 4





Bewijsmiddelen




de verklaring van verdachte ter terechtzitting van 9 februari 2022, voor zover inhoudende, kort gezegd, dat hij [slachtoffer 5] heeft geslagen en mogelijk ook heeft geduwd;


een in de wettelijke vorm opgemaakt proces-verbaal van aangifte van [slachtoffer 5] van 20 september 2021, genummerd PL0900-2021299509-2, opgemaakt door politie Midden-Nederland, houdende de aangifte van die [slachtoffer 5] ten aanzien van het tegen hem gepleegde geweld, doorgenummerde pagina 217-131, met fotobijlagen pagina 133-135;


een in de wettelijke vorm opgemaakt proces-verbaal van verhoor van getuige [getuige 1] van 20 september 2021, genummerd PL0900-2021299509-4, opgemaakt door politie Midden-Nederland, houdende de verklaring van die [getuige 1] ten aanzien van het tegen [slachtoffer 5] gepleegde geweld door verdachte en de medeverdachten en het schoppen tegen het hoofd van die [slachtoffer 5] door de verdachten;


een in de wettelijke vorm opgemaakt proces-verbaal van verhoor van getuige [getuige 2] van 21 september 2021, genummerd 202109211118, opgemaakt door politie Midden-Nederland, houdende de verklaring van die [getuige 2] ten aanzien van het tegen [slachtoffer 5] gepleegde geweld door verdachte en de medeverdachten en het schoppen tegen het hoofd van die [slachtoffer 5] door verdachte en de medeverdachten.





Bewijsoverweging feit 4

De rechtbank acht wettig en overtuigend bewezen dat [verdachte] samen met medeverdachten [medeverdachte 1] en [medeverdachte 2] openlijk geweld heeft gepleegd tegen [slachtoffer 5] met inbegrip van het schoppen tegen het hoofd. [verdachte] heeft bekend dat hij aangever heeft geslagen en aangever heeft verklaard dat hij ook tegen zijn hoofd is geschopt. Die verklaring wordt ondersteund door de verklaringen van getuigen, die verklaren dat de verdachten [slachtoffer 5] tegen het hoofd hebben geschopt. De rechtbank heeft geen reden om aan deze verklaringen te twijfelen. 




Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n) welk letsel is ontstaan. 





Feit 5





Bewijsmiddelen




de bekennende verklaring van verdachte ter terechtzitting van 9 februari 2022;


een in de wettelijke vorm opgemaakt proces-verbaal van aangifte van [slachtoffer 6] van 19 september 2021, genummerd PL0900-2021299433-2, opgemaakt door politie Midden-Nederland, houdende de aangifte van die [slachtoffer 6] ten aanzien van het tegen hem gepleegde geweld, doorgenummerde pagina 105-107, met fotobijlage op pagina 108.





Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n) welk letsel is ontstaan.




Parketnummer 16/267736-21





Feit 1





Bewijsmiddelen





een in de wettelijke vorm opgemaakt proces-verbaal van verhoor van verdachte van 20 oktober 2021, genummerd PL0900-2021132240-8, opgemaakt door politie Midden-Nederland, houdende de verklaring van verdachte dat hij aangever ter hoogte van zijn keel bij zijn kraag heeft gepakt, doorgenummerde pagina 155;


een in de wettelijke vorm opgemaakt proces-verbaal van aangifte van [slachtoffer 7] van 29 april 2021, genummerd PL0900-2021132240-2, opgemaakt door politie Midden-Nederland, houdende de aangifte van die [slachtoffer 7] ten aanzien van het tegen hem gepleegde geweld, doorgenummerde pagina 10-12.





Bewijsoverweging feit 1 primair

Op grond van voornoemde bewijsmiddelen acht de rechtbank wettig en overtuigend bewezen dat [verdachte] op 21 april 2021 op een openbare plek, te weten de aan Jordaan te Laren, in vereniging, namelijk met medeverdachte [medeverdachte 1] , geweld heeft gepleegd tegen aangever [slachtoffer 7] . [verdachte] heeft aangever immers bij zijn kraag vastgepakt, waarna [medeverdachte 1] aangever in zijn gezicht stompte. De rechtbank is van oordeel dat [verdachte] hiermee een wezenlijke bijdrage aan het (openlijke) geweld heeft geleverd. 




Feit 2





Bewijsmiddelen




een in de wettelijke vorm opgemaakt proces-verbaal van verhoor van verdachte van 20 oktober 2021, genummerd PL0900-2021132240-8, opgemaakt door politie Midden-Nederland, houdende de verklaring van verdachte dat hij in het wilde weg sloeg, doorgenummerde pagina 155;


een in de wettelijke vorm opgemaakt proces-verbaal van aangifte van [slachtoffer 7] van 29 april 2021, genummerd PL0900-2021132134-2, opgemaakt door politie Midden-Nederland, houdende de aangifte van die [slachtoffer 7] ten aanzien van het tegen hem gepleegde geweld, doorgenummerde pagina 21-24;


een in de wettelijke vorm opgemaakt proces-verbaal van verhoor van getuige [getuige 3] van 30 april 2021, genummerd PL0900-2021132134-4, opgemaakt door politie Midden-Nederland, houdende de verklaring van die [getuige 3] , kort gezegd, ten aanzien van het door [verdachte] en [A] tegen [slachtoffer 7] gepleegde geweld, doorgenummerde pagina 35-36.





Bewijsoverweging


          [verdachte] heeft verklaard in het wilde weg te hebben geslagen. Aangever en getuige [getuige 3] verklaren allebei dat zowel [verdachte] als [A] aangever met de vuist in het gezicht hebben geslagen. De rechtbank heeft geen reden aan deze verklaringen te twijfelen en acht wettig en overtuigend bewezen dat verdachte zich schuldig heeft gemaakt aan openlijke geweldpleging tegen aangever [slachtoffer 7] op 27 april 2021 te Loosdrecht.




Feit 3





Vrijspraak feit 3

Uit het dossier blijkt niet dat [verdachte] betrokken is geweest bij het tenlastegelegde onder feit 2. [verdachte] ontkent en het door aangever [slachtoffer 8] opgegeven signalement van de daders komt niet overeen met het signalement van [verdachte] . De rechtbank spreekt verdachte dan ook vrij van het onder feit 3 tenlastegelegde. 




Feit 4





Vrijspraak feit 4


          [verdachte] ontkent bij dit feit betrokken te zijn geweest en stelt dat hij het incident slechts van een afstand heeft zien gebeuren. Deze lezing wordt niet weerlegd door het dossier en de rechtbank is dan ook van oordeel dat [verdachte] van dit feit dient te worden vrijgesproken. 




Feit 5





Bewijsmiddelen




een in de wettelijke vorm opgemaakt proces-verbaal van verhoor van verdachte van 20 oktober 2021, genummerd PL0900-2021132240-8, opgemaakt door politie Midden-Nederland, houdende de verklaring van verdachte dat hij degene was die om een sigaret vroeg en aangevers geslagen heeft, doorgenummerde pagina 155;


een in de wettelijke vorm opgemaakt proces-verbaal van aangifte van [slachtoffer 10] van 21 juli 2021, genummerd PL0900-2021234070-2, opgemaakt door politie Midden-Nederland, houdende de aangifte van die [slachtoffer 10] ten aanzien van het tegen hem gepleegde geweld, doorgenummerde pagina 74-77;


een in de wettelijke vorm opgemaakt proces-verbaal van aangifte van [slachtoffer 11] van 20 juli 2021, genummerd PL0900-2021228792-3, opgemaakt door politie Midden-Nederland, houdende de aangifte van die [slachtoffer 11] ten aanzien van het tegen hem gepleegde geweld, doorgenummerde pagina 79- 81, met fotobijlagen pagina 82-86;


een in de wettelijke vorm opgemaakt proces-verbaal van aangifte van [slachtoffer 12] van 20 juli 2021, genummerd PL0900-2021233093-2, opgemaakt door politie Midden-Nederland, houdende de aangifte van die [slachtoffer 11] ten aanzien van het tegen haar gepleegde geweld, doorgenummerde pagina 87-89, met fotobijlagen pagina 90-91;


een in de wettelijke vorm opgemaakt proces-verbaal van aangifte van [slachtoffer 13] van 30 juli 2021, genummerd PL0900-2021354475-2, opgemaakt door politie Midden-Nederland, houdende de aangifte van die [slachtoffer 13] ten aanzien van het tegen hem gepleegde geweld, doorgenummerde pagina 93-95, met fotobijlagen pagina 97-98.






5BEWEZENVERKLARING


De rechtbank acht wettig en overtuigend bewezen dat verdachte:




Parketnummer 16/254882-21





Feit 1 primair


op 19 september 2021 te Eemnes, tezamen en in vereniging met anderen, een telefoon, die geheel aan [slachtoffer 3] , toebehoorde, heeft weggenomen met het oogmerk om zich die wederrechtelijk toe te eigenen, terwijl deze diefstal werd voorafgegaan, vergezeld en gevolgd van geweld tegen die [slachtoffer 3] , gepleegd met het oogmerk om die diefstal voor te bereiden en gemakkelijk te maken, en om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door die [slachtoffer 3] (hard) te duwen, waarna die [slachtoffer 3] viel, en (vervolgens) tegen het hoofd te trappen, en een fles tegen het hoofd te gooien, terwijl die [slachtoffer 3] op de grond lag;




Feit 3 subsidiair


op 19 september 2021 te Eemnes, openlijk, te weten aan de Laarderweg, in vereniging geweld heeft gepleegd tegen een persoon, te weten [slachtoffer 1] door die [slachtoffer 1] meerdere malen in het gezicht, althans tegen het hoofd te stompen en meerdere malen tegen het lichaam te trappen, terwijl die [slachtoffer 1] op de grond lag; 




Feit 4


op 19 september 2021 te Blaricum, openlijk, te weten, aan de Stachouwerweg, in vereniging geweld heeft gepleegd tegen een persoon te weten [slachtoffer 5] door die [slachtoffer 5] meerdere malen in het gezicht te slaan/stompen en tegen de ribben te trappen/schoppen en meerdere 


malen, terwijl die [slachtoffer 5] op de grond lag, tegen het lichaam te slaan/stompen en tegen het hoofd te trappen/schoppen;




Feit 5


op 19 september 2021 te Laren, openlijk, te weten aan de Eemnesserweg, in vereniging geweld heeft gepleegd tegen een persoon te weten [slachtoffer 6] door die [slachtoffer 6] meerdere malen in het gezicht te stompen en te slaan.






Parketnummer 16/267736-21





Feit 1 primair


op 20 april 2021 te Laren, openlijk, te weten, aan de Jordaan, in vereniging geweld heeft gepleegd tegen een persoon te weten [slachtoffer 7] door die [slachtoffer 7] bij de kraag van diens jas vast te pakken en vervolgens (met kracht) tegen het gezicht van die [slachtoffer 7] te stompen;




Feit 2 primair


op 27 april 2021 te Loosdrecht, gemeente Wijdemeren, openlijk, te weten, op de Tweede Loosdrechtse Plas, in vereniging geweld heeft gepleegd tegen een persoon te weten [slachtoffer 7] 


 , door (met kracht) meermalen, tegen het gezicht van die [slachtoffer 7] te stompen; 




Feit 5 primair


op 17 juli 2021 te Laren, openlijk, te weten, op het Plein, in vereniging geweld heeft gepleegd tegen personen, te weten [slachtoffer 10] en [slachtoffer 11] en [slachtoffer 12] en [slachtoffer 13]


door



- (met kracht) eenmaal te schoppen tegen het been van die [slachtoffer 10] en


- (met kracht) meermalen te stompen tegen het hoofd van die [slachtoffer 11] en


- (met kracht) meermalen te schoppen tegen het lichaam van die [slachtoffer 11] , zulks terwijl die [slachtoffer 11] op de grond lag en


- (met kracht) te stompen tegen het hoofd van die [slachtoffer 12] , waardoor die [slachtoffer 11] met haar hoofd tegen een paal aan kwam en


- (met kracht) te stompen tegen of op het gezicht van die [slachtoffer 13] , waardoor die [slachtoffer 13] met zijn hoofd tegen een stalen buis aankwam.


Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN DE FEITEN


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet de volgende strafbare feiten op: 




Parketnummer 16/254882-21 feit 1 primair


diefstal voorafgegaan en vergezeld en gevolgd van geweld tegen personen, gepleegd met het oogmerk om die diefstal voor te bereiden en die diefstal gemakkelijk te maken en bij betrapping op heterdaad, aan zichzelf of andere deelnemers van het misdrijf hetzij de vlucht mogelijk te maken, hetzij het bezit van het gestolene te verzekeren, terwijl het feit wordt gepleegd door twee of meer verenigde personen;





Parketnummer 16/254882-21 feit 3 subsidiair, feit 4, feit 5; parketnummer 16/267736-21 feit 1 primair, feit 2 primair, feit 5 primair


telkens, openlijk in vereniging geweld plegen tegen personen.




7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF EN MAATREGEL


8.1


De vordering van de officier van justitie

De officier van justitie heeft gevorderd verdachte ter zake van het door de officier van justitie bewezen geachte te veroordelen tot: 

- een gedragsbeïnvloedende maatregel (GBM), te vervangen door twaalf maanden jeugddetentie, bestaande uit ITB Harde Kern, behandeling bij De Waag, contactverboden met medeverdachten, contactverboden met slachtoffers met uitzondering van contact in het kader van herstelbemiddeling, een alcohol- en drugsverbod, schoolgang volgens het lesrooster en elektronische monitoring (EC) zolang de jeugdreclassering een en ander nodig acht;
- een jeugddetentie van 100 dagen, met aftrek van het voorarrest, waarvan een gedeelte van 80 dagen voorwaardelijk met een proeftijd van twee jaren, met als bijzondere voorwaarden ambulante behandeling bij De Waag en Toezicht en Begeleiding door de jeugdreclassering;
- een taakstraf in de vorm van een werkstraf van 60 uren, indien niet of niet naar behoren verricht te vervangen door 30 dagen jeugddetentie.
De officier van justitie heeft voorts gevorderd de gedragsbeïnvloedende maatregel dadelijk uitvoerbaar te verklaren.



8.2


Het standpunt van de verdediging

De raadsman heeft verzocht bij de strafmaatbepaling rekening te houden met de geringe impact van het gepleegde geweld onder parketnummer 16-267736-21, feit 1 en het feit dat er over en weer geweld is gepleegd bij het onder dat parketnummer tenlastegelegde feit 2. Verder heeft de raadsman de rechtbank verzocht ermee rekening te houden dat [verdachte] zichzelf heeft gemeld bij de politie en dat met een aantal slachtoffers het mediationtraject succesvol is afgerond. De raadsman heeft verzocht geen gedragsbeïnvloedende maatregel op te leggen. Hiertoe heeft hij aangevoerd dat de GBM een te vergaande maatregel zou zijn. Gelet op [verdachte] ’s persoonlijkheid zal het niet werken hem in een strak kader te dwingen tot een intensief traject bij Save. Behandeling bij De Waag in het kader van een voorwaardelijk strafdeel wordt door de raadsman passender geacht. Verder is aangevoerd dat het advies van de deskundigen niet rijmt met het rapport van Save, waaruit de positieve opstelling van [verdachte] volgt, die zijn best doet om zich aan de geldende voorwaarden te houden. Dit strookt niet met het dwingende karakter van de GBM. Ook heeft de raadsman verzocht geen elektronische controle, geen alcohol- en drugsverbod en ook geen contactverbod met de medeverdachten op te leggen.






8.3


Het oordeel van de rechtbank

Bij het bepalen van de sanctie heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.




Ernst van de feiten


          [verdachte] heeft zich schuldig gemaakt aan zeven ernstige geweldsmisdrijven. In de nacht van 19 september 2021 is [verdachte] samen met medeverdachten [medeverdachte 1] en [medeverdachte 2] op pad gegaan om willekeurige voorbijgangers te mishandelen. Ook heeft [verdachte] zich in april en juli 2021 schuldig gemaakt aan openlijk geweld tegen personen. De wijze waarop verdachte zich heeft gedragen, was in alle gevallen laakbaar en uitermate laf. De slachtoffers zijn zonder enige aanleiding door verdachte en zijn mededaders aangevallen. Het geweld is in meerdere gevallen zelfs uitgemond in het schoppen tegen het hoofd van de slachtoffers. Het letsel van de slachtoffers is relatief gering, maar dat is niet aan verdachte en zijn mededaders te danken. Het had veel slechter met hen kunnen aflopen. Het spreekt voor zich dat het voor alle slachtoffers angstige momenten moeten zijn geweest, toen zij uit het niets werden aangevallen door meerdere jongens. Slachtoffers van dergelijk zinloos geweld ondervinden daar veelal nog lang nadelige gevolgen van. Dergelijk zinloos geweld zorgt ook voor gevoelens van onveiligheid in de samenleving. In één geval is ook nog een telefoon van een slachtoffer weggenomen. [verdachte] heeft door zijn handelen geen respect getoond voor de lichamelijke integriteit van de slachtoffers of voor hun eigendommen.  




Persoon van verdachte

De rechtbank heeft acht geslagen op een de verdachte betreffend uittreksel uit de justitiële documentatie van 28 december 2021 waaruit volgt dat [verdachte] niet eerder is veroordeeld voor soortgelijke feiten. 



Ook heeft de rechtbank kennisgenomen van de Pro Justitia rapportage (PO-rapport) van GZ-psycholoog D. van Luijk van 19 januari 2022, het e-mailbericht van de Raad voor de Kinderbescherming (hierna: de Raad) van 2 februari 2022, het rapport van de Raad van 3 februari 2022 en het GBM-haalbaarheidsonderzoek van Samen Veilig (hierna: Save) van 3 februari 2022. Hieruit volgt dat bij [verdachte] sprake is een ontwikkelingsstoornis met kenmerken van een aandachtstekortstoornis en kenmerken van een autismespectrumstoornis. Ook zijn er zorgen over het alcohol- en drugsgebruik van [verdachte] . [verdachte] functioneert in meerdere opzichten op een leeftijdsniveau dat lager ligt dan zijn kalenderleeftijd en heeft onder meer moeite met het zelfstandig organiseren van zijn taken. Het is daarom van belang [verdachte] te ondersteunen bij zijn ontwikkeling. Door middel van behandeling bij De Waag kan [verdachte] zijn emotieregulatie en copingvaardigheden verbeteren en uitbreiden. [verdachte] heeft de feiten gepleegd met vrienden. Daarom is het belangrijk zicht en controle te krijgen op zijn vrijetijdsbesteding. Zinvolle dagbesteding vormt een belangrijke preventieve factor. Beschermende factoren zijn de betrokken ouders van [verdachte] , de opleiding scootertechniek die hij volgt en het feit dat het goed gaat op [verdachte] ’s werk. Het recidiverisico wordt ingeschat als matig. 



Ter terechtzitting is gebleken dat [verdachte] zich wil inzetten voor behandeling, dat [verdachte] zich sinds de schorsing van 11 oktober 2021 voorzichtig positief ontwikkelt en dat de relatie met zijn ouders is verbeterd. Hoewel ouders en [verdachte] het pakket van de GBM (te) zwaar vinden, willen zij zich hier wel voor inzetten. De Raad heeft toegelicht de GBM passend te vinden, onder meer omdat bij een GBM de mogelijkheid van time-out bestaat als [verdachte] zich niet aan de voorwaarden houdt. De motivatie voor behandeling wordt bij [verdachte] niet altijd gezien. Zonder de mogelijkheid van een time-out bestaat dan ook het risico dat de behandeling onvoldoende van de grond komt. Vanuit de ouders wordt aangegeven dat het voor het welslagen van de GBM van belang is dat er een toezichthouder komt die om weet te gaan met de specifieke problematiek van [verdachte] . Geadviseerd wordt een GBM op te leggen voor de duur van 12 maanden, nu dit de mogelijkheid biedt tot passende en intensieve begeleiding die ervoor zal moeten zorgen dat het recidiverisico wordt verminderd. Verder wordt geadviseerd het tenlastegelegde in licht verminderde mate aan [verdachte] toe te rekenen.



Uit het rapport van Save blijkt dat een GBM haalbaar is.




Straf en maatregel

Bij het opleggen van de straf heeft de rechtbank aansluiting gezocht bij de LOVS-richtlijnen en gelet op de straffen die aan de medeverdachten zijn opgelegd. Verder heeft de rechtbank rekening gehouden met het feit dat tussen [verdachte] en een aantal van de slachtoffers een succesvol mediationtraject is afgerond. 



Aan de vereisten voor het opleggen van een GBM ex artikel 77w van het Wetboek van Strafrecht wordt voldaan. [verdachte] heeft ernstige delicten gepleegd. De rechtbank acht oplegging van een GBM gelet op de inhoud van het PO-rapport en het advies van de Raad in het belang van een zo gunstig mogelijke verdere ontwikkeling van [verdachte] . De rechtbank zal een GBM opleggen voor de duur van twaalf maanden en zal de vervangende jeugddetentie eveneens op twaalf maanden stellen. De rechtbank acht een GBM onder andere passend omdat bij een GBM, in tegenstelling tot een voorwaardelijk strafdeel met bijzondere voorwaarden, een tijdelijke time-out mogelijk is. De rechtbank acht een voorwaardelijk strafdeel met bijzondere voorwaarden alleen niet toereikend om [verdachte] van passende behandeling, begeleiding en structuur te voorzien. De GBM zal inhouden dat verdachte meewerkt aan ITB Harde Kern, meewerkt aan behandeling bij De Waag, zich onthoudt van contact met medeverdachten, zich onthoudt van contact (herstelbemiddeling daargelaten) met de slachtoffers die geen mediationtraject met [verdachte] hebben doorlopen, zich onthoudt van het gebruik van alcohol en drugs, naar school gaat volgens het lesrooster en meewerkt aan Elektronische Monitoring (EC). De rechtbank legt [verdachte] geen contactverbod op met de slachtoffers die met [verdachte] het mediationtraject hebben doorlopen. In dat kader is immers afgesproken dat [verdachte] en de slachtoffers elkaar gewoon zullen groeten als zij elkaar tegenkomen. 



De rechtbank acht verder een jeugddetentie van 100 dagen, waarvan 80 dagen voorwaardelijk, met een proeftijd van twee jaar, passend en geboden. De rechtbank legt hierbij de bijzondere voorwaarden ambulante behandeling en de maatregel Toezicht en Begeleiding van de Jeugdreclassering op, zodat behandeling en toezicht nog een jaar zullen doorlopen als de GBM na twaalf maanden is afgerond. Op deze manier wordt voorkomen dat het hulpkader dat de rechtbank voor [verdachte] noodzakelijk acht, al wegvalt na één jaar. Het voorwaardelijk strafdeel moet [verdachte] ervan weerhouden opnieuw de fout in te gaan. De rechtbank zal aan [verdachte] niet ook nog een werkstraf opleggen, zoals de officier van justitie heeft geëist. Als [verdachte] ook nog een werkstraf wordt opgelegd, wordt het totaal aan sancties naar het oordeel van de rechtbank te zwaar. De GBM is een intensieve maatregel en de rechtbank acht het van groot belang dat de behandeling van start gaat en zal slagen. 




Dadelijke uitvoerbaarheid gedragsbeïnvloedende maatregel

Omdat er gelet op de aard en ernst van de gepleegde misdrijven en de rapportages die over [verdachte] zijn uitgebracht ernstig rekening mee moet worden gehouden dat [verdachte] opnieuw een strafbaar feit zal plegen dat gericht is tegen of gevaar veroorzaakt voor de onaantastbaarheid van het lichaam van een of meer personen, en de dadelijke uitvoerbaarheid in het belang van verdachte is, beveelt de rechtbank dat de gedragsbeïnvloedende maatregel dadelijk uitvoerbaar is.





9BENADEELDE PARTIJEN



Parketnummer 16/254882-21






          [slachtoffer 3]
        


        [benadeelde] heeft zich als wettelijk vertegenwoordiger van [slachtoffer 3] als benadeelde partij in het geding gevoegd en vordert een bedrag van € 899,05. Dit bedrag bestaat uit € 399,05 aan materiële schade en € 500,- aan immateriële schade ten gevolge van het aan verdachte onder feit 1 tenlastegelegde. De materiële schade bestaat uit vervangingskosten voor een kapot overhemd (€ 40,-), een beschermlaag voor een telefoon (€ 25,-), stomerijkosten voor een colbert (€ 6,95) en reparatiekosten voor een Apple Watch (€ 327,10).





          [slachtoffer 1]
        

 heeft zich als benadeelde partij in het geding gevoegd en vordert een bedrag van € 3.980,74. Dit bedrag bestaat uit € 2.980,74 aan materiële schade en € 1.000,- aan immateriële schade ten gevolge van het aan verdachte onder feit 3 tenlastegelegde. De materiële schade bestaat uit reparatiekosten voor de scooter (€ 2.583,-), eigen risico van de zorgverzekering (€ 285,37), 70% van het aankoopbedrag van een nieuwe helm (€ 62,93) en tandartskosten (€ 44,44).





          [slachtoffer 2]
        

 heeft zich als benadeelde partij in het geding gevoegd en vordert een bedrag van € 799,32. Dit bedrag bestaat uit € 49,32 aan materiële schade en € 750,- aan immateriële schade ten gevolge van het aan verdachte onder feit 3 tenlastegelegde. De materiële schade bestaat uit de kosten voor verband (€ 15,02) en medicatie (€ 34,30).





          [slachtoffer 5]
        

 heeft zich als benadeelde partij in het geding gevoegd en vordert een bedrag van 
€ 2.657,88. Dit bedrag bestaat uit € 2.007,88 aan materiële schade en € 650,- aan immateriële schade ten gevolge van het aan verdachte onder feit 4 tenlastegelegde. De materiële schade bestaat uit reparatiekosten voor de scooter en twee helmen (€ 1.263,88,-), schade aan een horloge (€ 59,-), eigen risico (€ 385,-) en verlies van verdienvermogen (€ 300,-).




Parketnummer 16/267736-21






          [slachtoffer 8]
        

 heeft zich als benadeelde partij in het geding gevoegd en vordert een bedrag van € 811,-. Dit bedrag bestaat uit € 111,- aan materiële schade en € 700,- aan immateriële schade ten gevolge van het aan verdachte onder feit 3 tenlastegelegde. De materiële schade bestaat uit abonnementsgeld voor drie maanden sportschool (€ 57,-) en kosten voor de fysiotherapeut (€ 54,-).






          [slachtoffer 11]
        

 heeft zich als benadeelde partij in het geding gevoegd en vordert een bedrag van € 510,-. Dit bedrag bestaat uit € 10,- aan materiële schade en € 500,- aan immateriële schade ten gevolge van het aan verdachte onder feit 5 tenlastegelegde. De materiële schade bestaat uit reiskosten.





          [slachtoffer 12]
        

 heeft zich als benadeelde partij in het geding gevoegd en vordert een bedrag van € 253,50. Dit bedrag bestaat uit € 3,50 aan materiële schade en € 250,- aan immateriële schade ten gevolge van het aan verdachte onder feit 5 tenlastegelegde. De materiële schade bestaat uit reiskosten naar het politiebureau. 



9.1

Het standpunt van de officier van justitie




Parketnummer 16/254882-21 






            [slachtoffer 3]
          

De officier van justitie heeft gevorderd de vordering hoofdelijk toe te wijzen, met uitzondering van de kosten voor de beschermlaag van de telefoon, nu deze niet door [verdachte] is weggenomen. Voor het overige acht de officier van justitie de vordering voldoende duidelijk en onderbouwd. Gevorderd wordt de vordering toe te wijzen voor een bedrag van € 874,05, vermeerderd met de wettelijke rente en oplegging van de schadevergoedingsmaatregel en voor het overige niet-ontvankelijk te verklaren. 





            [slachtoffer 1]
          

De officier van justitie heeft gevorderd de kosten van de helm van het materieel gevorderde deel af te trekken en voor het windscherm een bedrag van €50,- op te nemen. Het windscherm is in beslag genomen door de politie en zal worden terug gegeven. Het windscherm is beschadigd maar hoeft niet vervangen te worden. Het gevorderde bedrag van € 1.000,- aan immateriële schade acht de officier van justitie billijk. De officier van justitie heeft gevorderd een bedrag van € 3.767,81 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 





            [slachtoffer 2]
          

De officier van justitie heeft gevorderd het bedrag aan materiële schade toe te wijzen, maar het bedrag aan immateriële schade te matigen tot € 300,-. Het letsel is immers door hetgeen onder feit 3 bewezen kan worden verklaard, ontstaan, maar de handelingen van verdachten waren niet hierop gericht. De officier van justitie heeft gevorderd een bedrag van € 349,32 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 





            [slachtoffer 5]
          

De officier van justitie heeft gevorderd de kosten van het horloge, het eigen risico en het verlies aan arbeidsinkomen van het materieel gevorderde deel af te trekken, nu deze kosten onvoldoende zijn onderbouwd. Het gevorderde bedrag van € 650,- aan immateriële schade acht de officier van justitie billijk. De officier van justitie heeft gevorderd een bedrag van € 1.763,88 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 




Parketnummer 16/267736-21






            [slachtoffer 8]
          

De officier van justitie heeft gevorderd [slachtoffer 8] niet-ontvankelijk te verklaren in diens vordering, gelet op de gevorderde vrijspraak van verdachte voor feit 3. 





            [slachtoffer 11]
          

De officier van justitie heeft gevorderd de vordering hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel. Hoewel de reiskosten (€ 10,-) niet zijn onderbouwd, acht de officier van justitie het bedrag redelijk en voor toewijzing vatbaar. Het immateriële deel (€ 500,-) is voldoende onderbouwd. 





            [slachtoffer 12]
          

De officier van justitie heeft gevorderd de vordering hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel. Hoewel de reiskosten (€ 3,50) en het immaterieel gevorderde bedrag (€ 250,-) niet zijn onderbouwd, acht de officier van justitie de bedragen redelijk en voor toewijzing vatbaar. 




9.2

Het standpunt van de verdediging




Parketnummer 16/254882-21 






            [slachtoffer 3]
          

Ten aanzien van de vordering van [slachtoffer 3] heeft de raadsman aangevoerd dat, omdat [verdachte] de telefoon niet heeft weggenomen, de schade terzake van de telefoon in de zaak van [verdachte] niet kan worden toegewezen. 





            [slachtoffer 1]
          

De raadsman heeft verzocht de vordering ten aanzien van de materiële schade te matigen, nu de reparatiekosten niet reëel zijn omdat ze in de buurt komen van de nieuwwaarde. De raadsman acht de vordering maximaal voor de helft toewijsbaar. Mocht de rechtbank toch een hoger bedrag willen toewijzen, dan verzoekt de raadsman benadeelde partij [slachtoffer 1] voor het materiële deel niet-ontvankelijk te verklaren, omdat de vordering in dat geval te complex is en een onevenredige belasting oplevert voor het strafgeding. Ten aanzien van de immateriële schade acht de raadsman een matiging tot € 650,- op zijn plaats. 





            [slachtoffer 2]
          

De raadsman heeft verzocht de vordering ten aanzien van de immateriële schade te matigen, nu het merendeel van de door de benadeelde partij aangehaalde zaken niet vergelijkbaar is. De raadsman acht een bedrag van € 500,- toewijsbaar. Ten aanzien van de materiële schade heeft de raadsman geen opmerkingen. 





            [slachtoffer 5]
          

De raadsman heeft primair verzocht de vordering niet-ontvankelijk te verklaren, nu de handtekening van [slachtoffer 5] ontbreekt op de vordering. Subsidiair is verzocht de kosten voor het horloge en de loonderving af te wijzen, omdat deze schadeposten niet zijn onderbouwd. Wat 
de overige materiële betreft, verzoekt de raadsman de toe te wijzen schadevergoeding te matigen tot de helft van het gevorderde bedrag. Mocht de rechtbank toch een hoger bedrag willen toewijzen, dan verzoekt de raadsman benadeelde partij [slachtoffer 5] voor het materiële deel niet-ontvankelijk te verklaren, omdat de vordering in dat geval te complex is en een onevenredige belasting oplevert voor het strafgeding. Ten aanzien van het immateriële deel heeft de raadsman geen opmerkingen. 




Parketnummer 16/267736-21






            [slachtoffer 8]
          

De raadsman heeft primair verzocht de vordering niet-ontvankelijk te verklaren, gelet op de bepleite vrijspraak. Subsidiair is verzocht de immateriële schade te matigen tot € 350,-. 





            [slachtoffer 11]
          

De raadsman heeft verzocht de vordering ten aanzien van de materiële schade niet-ontvankelijk te verklaren, nu dat deel niet is onderbouwd. Ten aanzien van de immateriële schade heeft de raadsman geen opmerkingen. 





            [slachtoffer 12]
          

De raadsman heeft verzocht de vordering ten aanzien van de materiële schade niet-ontvankelijk te verklaren, nu dat deel niet is onderbouwd. Ten aanzien van de immateriële schade heeft de raadsman geen opmerkingen. 




9.3

Het oordeel van de rechtbank




Parketnummer 16/254882-21 






            [slachtoffer 3]
          





Materiële schade

De materiële schadevergoeding die wordt gevorderd, zal volledig worden toegewezen, nu deze kosten een rechtstreeks gevolg zijn van het onder feit 1 bewezen verklaarde en de kosten voldoende zijn onderbouwd. Dat geldt ook voor de kosten van de telefoon. De rechtbank acht immers bewezen dat [verdachte] , hoewel hij niet zelf de wegnemingshandeling heeft verricht, zich wel schuldig heeft gemaakt aan het medeplegen van diefstal met geweld. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft opgelopen. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 3] heeft gehad. 
De rechtbank is van oordeel dat een bedrag van € 500,- in dit geval billijk is. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening.







Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 899,05 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 1]
          





Materiële schade

De rechtbank is van oordeel dat de benadeelde partij door het onder feit 3 bewezen verklaarde rechtstreeks schade aan zijn scooter heeft geleden en dat hij medische kosten (eigen risico, tandarts) heeft gemaakt. De helm van de benadeelde partij is op de grond gegooid door de verdachten en daardoor niet meer bruikbaar. De rechtbank acht de gevorderde kosten voor de scooter echter onduidelijk en onvoldoende onderbouwd en maakt gebruik van haar bevoegdheid dit bedrag te schatten en schat deze schade op een bedrag van € 1.500,-. De rechtbank wijst aan materiële schade toe een bedrag van € 1.892,74, vermeerderd met de wettelijke rente vanaf 19 september 2021 tot de dag van de algehele voldoening, bestaande uit € 1.500,- voor de scooter, € 285,37 eigen risico zorgverzekering, € 62,93 helm en € 44,44 tandartskosten en verklaart de benadeelde partij voor het overige niet-ontvankelijk in zijn vordering. 




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 1] heeft gehad. 
De rechtbank is van oordeel dat een bedrag van € 750,- in dit geval billijk is. De rechtbank zal daarom de vordering tot het bedrag van € 750,- toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.

Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 1.897,74 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 2]
          





Materiële schade

De materiële schade zal volledig worden toegewezen, nu deze kosten het rechtstreeks gevolg zijn van het onder feit 3 bewezen verklaarde feit en de kosten voldoende zijn onderbouwd.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit voor [slachtoffer 2] , de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 2] heeft gehad. De rechtbank is van oordeel dat een bedrag van € 750,- in dit geval billijk is. De rechtbank zal daarom de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening. 




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 799,32 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 5]
          





Ontvankelijkheid vordering

De rechtbank stelt vast dat [slachtoffer 5] mr. Oost schriftelijk heeft gemachtigd om namens hem om een vordering in te dienen in de onderhavige procedure (bijlage 8). Mr. Oost heeft het voegingsformulier ondertekend. De vordering van [slachtoffer 5] is dan ook ontvankelijk.




Materiële schade

De rechtbank acht de gevorderde schadevergoeding voor de schade aan de scooter en één helm toewijsbaar. De rechtbank is van oordeel dat op basis van het dossier niet kan worden gesteld dat aan een tweede helm schade is toegebracht. De rechtbank schat de schade voor de (ene) helm op een bedrag van € 75,-. De rechtbank acht het verder aannemelijk dat het eigen risico bij [slachtoffer 5] in rekening is gebracht (€ 385,-), nu uit het dossier blijkt dat er een ambulance is gekomen om te kijken naar de verwoningen van de benadeelde partij en er dus kosten gemaakt zijn. De rechtbank zal een bedrag van € 1.304,53 aan materiële schadevergoeding toewijzen, vermeerderd met de wettelijke rente vanaf 19 september 2021 tot de dag van de algehele voldoening. Deze kosten zijn naar het oordeel van de rechtbank het rechtstreeks gevolg zijn van het onder feit 4 bewezen verklaarde feit en zijn voldoende onderbouwd. Uit de aangifte blijkt niet dat het horloge van de benadeelde partij is beschadigd. De kosten voor het verlies aan verdienvermogen acht de rechtbank onduidelijk en onvoldoende onderbouwd. De rechtbank verklaart de benadeelde partij in zoverre niet-ontvankelijk in zijn vordering. 




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 5] heeft gehad. 
De rechtbank is van oordeel dat een bedrag van € 650,- in dit geval billijk is. De rechtbank zal daarom de vordering tot het bedrag van € 650,- toewijzen, vermeerderd met de wettelijke rente vanaf 19 september 2021 tot de dag van de algehele voldoening. 




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 1.954,53 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 




Parketnummer 16/267736-21






            [slachtoffer 8]
          

De rechtbank verklaart [slachtoffer 8] niet-ontvankelijk in diens vordering, nu verdachte van het onder feit 2 tenlastegelegde wordt vrijgesproken. 





            [slachtoffer 11]
          





Materiële schade

De materiële schade van € 10,- zal volledig worden toegewezen, nu deze kosten het rechtstreeks gevolg zijn van het aan verdachte onder feit 4 tenlastegelegde.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Uit het dossier volgt verder dat [slachtoffer 11] (mogelijk) een blijvend litteken boven zijn wenkbrauw overhoudt aan het door verdachten gepleegde geweld. De rechtbank veroordeelt verdachte tot betaling van € 500,-. Bij het bepalen van de hoogte van dit bedrag heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 11] heeft gehad.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag, vermeerderd met de wettelijke rente vanaf 17 juli 2021 tot de dag van de algehele voldoening, met dien verstande dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 510,- te vermeerderen met de gevorderde wettelijke rente vanaf 17 juli 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 12]
          





Materiële schade

De materiële schade van € 3,50 zal volledig worden toegewezen, nu deze kosten het rechtstreeks gevolg zijn van het aan verdachte onder feit 4 tenlastegelegde.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. De rechtbank veroordeelt verdachte tot betaling van € 250,-. Bij het bepalen van de hoogte van dit bedrag heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 12] heeft gehad.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag, vermeerderd met de wettelijke rente vanaf 17 juli 2021 tot de dag van de algehele voldoening, met dien verstande dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 253,50 te vermeerderen met de gevorderde wettelijke rente vanaf 17 juli 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 63, 77a, 77g, 77i, 77w, 77wa, 77wc, 77x, 77y, 77z, 77aa, 77gg, 141 en 312 van het Wetboek van Strafrecht, zoals de artikelen luidden ten tijde van het bewezen verklaarde.









11BESLISSING


De rechtbank:




Vrijspraak


- verklaart het onder parketnummer 16/254882-21, feit 2 en feit 3 primair en het onder parketnummer 16/267736-21, feit 3 en feit 4 tenlastegelegde gelegde niet bewezen en spreekt verdachte daarvan vrij; 



Bewezenverklaring


- verklaart het onder parketnummer 16/254882-21, feit 1 primair, feit 3 subsidiair, feit 4 en feit 5 en het onder parketnummer 16/267736-21, feit 1 primair, feit 2 primair en feit 5 primair tenlastegelegde bewezen zoals hiervoor in rubriek 5 is vermeld;
- verklaart hetgeen meer of anders ten laste gelegde niet bewezen en spreekt verdachte daarvan vrij; 



Jeugddetentie


- veroordeelt verdachte tot een jeugddetentie van 100 dagen; 
- bepaalt dat de tijd, door verdachte vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van de jeugddetentie in mindering zal worden gebracht; 
- bepaalt dat van de jeugddetentie een gedeelte van 80 dagen, niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene en/of bijzondere voorwaarden niet heeft nageleefd;

- stelt daarbij een proeftijd van twee (2) jaren vast; 

- als algemene voorwaarden gelden dat verdachte: 

* 	zich voor het einde van de proeftijd niet schuldig maakt aan een strafbaar feit;
* 	ten behoeve van het vaststellen van zijn identiteit medewerking verleent aan het nemen van één of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;
* 	medewerking verleent aan het reclasseringstoezicht, bedoeld in artikel 77aa van het Wetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen; 


- als bijzondere voorwaarden gelden dat verdachte: 

* 	zich zal houden aan de aanwijzingen, gegeven door Samen Veilig Midden-Nederland in het kader van de maatregel Toezicht & Begeleiding en verdachte zich meldt op afspraken met de jeugdreclassering, zo vaak en zolang de jeugdreclassering dat nodig vindt;
* 	zich laat behandelen door De Waag, of een soortgelijke instelling, te bepalen door de reclassering. De behandeling duurt de gehele proeftijd of zoveel korter als de reclassering nodig vindt. Verdachte houdt zich aan de huisregels en aanwijzingen die de zorginstelling geeft voor behandeling;


- waarbij de jeugdreclassering Samen Veilig Midden-Nederland, locatie Utrecht opdracht wordt gegeven als bedoeld in artikel 77aa van het Wetboek van Strafrecht toezicht te houden op de naleving van de voorwaarden en verdachte ten behoeve daarvan te begeleiden;



Gedragsbeïnvloedende maatregel


- legt aan verdachte op de maatregel betreffende het gedrag van de jeugdige voor de duur van 12 maanden, die eruit bestaat dat verdachte:

* 	zich binnen drie werkdagen na het ingaan van de maatregel meldt bij Samen Veilig Midden-Nederland op het adres Tiberdreef 8 (3561 GG) te Utrecht. Verdachte blijft zich melden op afspraken met de reclassering zo vaak en zo lang de reclassering dat nodig vindt;
* 	zich zal houden aan de aanwijzingen, gegeven door Samen Veilig Midden-Nederland in het kader van de maatregel Toezicht & Begeleiding, waarvan maximaal 12 maanden in het kader van de maatregel ITB Harde Kern en verdachte zich meldt op afspraken met de jeugdreclassering, zo vaak en zolang de jeugdreclassering dat nodig vindt;
* 	zich laat behandelen door De Waag, of een soortgelijke instelling, te bepalen door de reclassering. De behandeling duurt zo lang de maatregel loopt of zoveel korter als de reclassering nodig vindt. Verdachte houdt zich aan de huisregels en aanwijzingen die de zorginstelling geeft voor behandeling;
* 	zal meewerken aan het vinden en behouden van passende dagbesteding in de vorm van school, (vrijwilligers)werk en/of hobby’s. Verdachte geeft de reclassering in het geval van een opleiding of (bij)baan inzicht in zijn les- of werkrooster en zal naar school gaan volgens dit lesrooster. Ook overlegt verdachte met de reclassering over eventuele nieuwe opleidingen en/of stages;
* 	op geen enkele wijze – direct of indirect – contact zal zoeken, hebben of onderhouden met de medeverdachten [medeverdachte 1] , geboren op [2004] , en [medeverdachte 2] , geboren op [2004] . De politie ziet toe op handhaving van dit verbod;
* 	op geen enkele wijze – direct of indirect – contact zal zoeken, hebben of onderhouden met de slachtoffers [slachtoffer 1] , [slachtoffer 2] , [slachtoffer 12] , [slachtoffer 11] en [slachtoffer 13] , tenzij contact in het kader van herstelbemiddeling door de reclassering nodig wordt geacht. De politie ziet toe op handhaving van dit verbod;
* 	geen alcohol en/of drugs gebruikt. De reclassering kan urineonderzoek, ademonderzoek (blaastest) en bloedonderzoek gebruiken voor de controle. De reclassering bepaalt hoe vaak verdachte wordt gecontroleerd;
* 	verdachte dient van 20:00 uur ’s avonds tot 07:00 uur ’s ochtends aanwezig te zijn op zijn woonadres ( [adres] te [woonplaats] ), zolang de reclassering dit noodzakelijk acht, met uitzondering van de uren welke verdachte naar school, stage en therapie/begeleiding gaat, welk locatiegebod wordt gecontroleerd middels Elektronische Monitoring (EC). De reclassering kan andere tijden bepalen, als zij dit nodig vindt. Het toezicht en de begeleiding op de EC wordt uitgevoerd door Samen Veilig Midden-Nederland. Het locatiegebod duurt gedurende de eerste zes maanden van de maatregel, of zoveel korter als de reclassering nodig vindt;


- beveelt, voor het geval verdachte niet naar behoren aan de tenuitvoerlegging van de maatregel heeft meegewerkt, de maatregel zal worden vervangen door jeugddetentie voor de duur van 12 maanden;

- waarbij de jeugdreclassering Samen Veilig Midden-Nederland, locatie Utrecht opdracht wordt gegeven als bedoeld in artikel 77aa van het Wetboek van Strafrecht toezicht te houden op de naleving van de voorwaarden en verdachte ten behoeve daarvan te begeleiden;

- beveelt dat het programma waaruit de maatregel bestaat op grond van artikel 77w van het Wetboek van Strafrecht dadelijk uitvoerbaar is; 



16/254882-21





Voorlopige hechtenis 


- heft op het geschorste bevel tot voorlopige hechtenis;



Benadeelde partij [slachtoffer 3]




wijst de vordering van [benadeelde] , als wettelijk vertegenwoordiger van [slachtoffer 3] , toe tot een bedrag van € 899,05;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 899,05 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 1]




wijst de vordering van [slachtoffer 1] toe tot een bedrag van € 1.892,74;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart de benadeelde partij wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 1.897,74 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 2]




wijst de vordering van [slachtoffer 2] toe tot een bedrag van € 799,32;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 799,32 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 5]




wijst de vordering van [slachtoffer 5] toe tot een bedrag van € 1.954,53;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart de benadeelde partij wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 1.954,53 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





16/267736-21





Benadeelde partij [slachtoffer 8]




verklaart de benadeelde partij niet-ontvankelijk in de vordering; 


veroordeelt de benadeelde partij in de kosten door de verdachte gemaakt, tot op heden begroot op nihil; 





Benadeelde partij [slachtoffer 11]




wijst de vordering van [slachtoffer 11] toe tot een bedrag van € 510,-;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 17 juli 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 510,- te betalen, vermeerderd met de wettelijke rente vanaf 17 juli 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 12]




wijst de vordering van [slachtoffer 12] toe tot een bedrag van € 253,50;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 17 juli 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 253,50 te betalen, vermeerderd met de wettelijke rente vanaf 17 juli 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed.





Dit vonnis is gewezen door mr. E.J. van Rijssen, voorzitter tevens kinderrechter, mrs. I.G.C. Bij de Vaate en  A.M.M. Lemmen, rechters, in tegenwoordigheid van mr. R.H. Lagerweij, griffier, en is uitgesproken op de openbare terechtzitting van 2 maart 2022.



De jongste rechter is buiten staat dit vonnis mede te ondertekenen.





Bijlage: de tenlastelegging




Aan verdachte wordt ten laste gelegd dat: 




Parketnummer 16/254882-21





Feit 1

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen,
een telefoon, in elk geval enig goed, dat/die geheel of ten dele aan [slachtoffer 3] 
 , in elk geval aan een ander dan aan verdachte en/of zijn mededader(s) 
toebehoorde(n) heeft weggenomen met het oogmerk om het zich wederrechtelijk 
toe te eigenen, terwijl deze diefstal werd voorafgegaan, vergezeld en/of gevolgd van 
geweld en/of bedreiging met geweld tegen die [slachtoffer 3] , gepleegd met het 
oogmerk om die diefstal voor te bereiden of gemakkelijk te maken, of om, bij 
betrapping op heterdaad, aan zichzelf of andere deelnemers aan het misdrijf hetzij 
de vlucht mogelijk te maken, hetzij het bezit van het gestolene te verzekeren, door 
die [slachtoffer 3] (hard) te duwen, waarna die [slachtoffer 3] viel, en/of (vervolgens) 
een of meerdere malen tegen het hoofd te schoppen en/of te trappen, en/of een fles 
tegen het hoofd te gooien, terwijl die [slachtoffer 3] op de grond lag;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht )



subsidiair althans, indien het vorenstaande niet tot een veroordeling mocht of zou 
kunnen leiden:



hij op of omstreeks 19 september 2021 te Eemnes, althans in Nederland,
openlijk, te weten op/aan de Te Veenweg Noord, in elk geval op of aan de openbare 
weg en/of op een voor het publiek toegankelijke plaats, in vereniging geweld heeft 
gepleegd tegen een persoon, te weten [slachtoffer 3] , door die [slachtoffer 3] 
(hard) te duwen, waarna die [slachtoffer 3] viel, en/of (vervolgens) een of meerdere 
malen tegen het hoofd te schoppen en/of te trappen, en/of een fles tegen het hoofd 
te gooien, terwijl die [slachtoffer 3] op de grond lag, terwijl dit door hem gepleegde 
geweld enig lichamelijk letsel, te weten een wond op het achterhoofd, voor 
slachtoffer ten gevolge heeft gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 2

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen, een (elektrische) fiets 
en/of een of meerdere airpods en/of een airpods case, althans doosje, in elk geval 
enig goed, die/dat geheel of ten dele aan [slachtoffer 4] , in elk geval aan een ander dan 
aan verdachte en/of zijn mededader(s) toebehoorde(n) heeft weggenomen met het 
oogmerk om het zich wederrechtelijk toe te eigenen, terwijl deze diefstal werd 
voorafgegaan, vergezeld en/of gevolgd van geweld en/of bedreiging met geweld 
tegen die [slachtoffer 4] , gepleegd met het oogmerk om die diefstal voor te bereiden of 
gemakkelijk te maken, of om, bij betrapping op heterdaad, aan zichzelf of andere 
deelnemers aan het misdrijf hetzij de vlucht mogelijk te maken, hetzij het bezit van 
het gestolene te verzekeren, door die [slachtoffer 4] bij de keel/hals, althans het 
bovenlichaam te pakken/grijpen en/of in die keel/hals te knijpen en/of 
(ondertussen) met die keel/hals, althans het bovenlichaam naar de grond te 
duwen/drukken;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht )




Feit 3

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen, ter uitvoering van het 
door verdachte voorgenomen misdrijf om een scooter, merk Vespa, en/of een helm,
in elk geval enig goed, dat/die geheel of ten dele aan [slachtoffer 1] , in elk geval aan 
een ander dan aan verdachte en/of zijn mededader(s) toebehoorde(n) weg te 
nemen met het oogmerk om het zich wederrechtelijk toe te eigenen, immers 
heeft/hebben hij/zij de sleutel van de scooter vast gepakt en/of getracht deze uit het 
contactslot van de scooter te halen en/of de helm van het hoofd van die [slachtoffer 1] 
gehaald, terwijl de uitvoering van dat voorgenomen misdrijf niet is voltooid,
welke poging tot diefstal werd voorafgegaan, vergezeld en/of gevolgd van geweld 
en/of bedreiging met geweld tegen die [slachtoffer 1] ,
gepleegd met het oogmerk om die voorgenomen diefstal voor te bereiden of 
gemakkelijk te maken, of om, bij betrapping op heterdaad, aan zichzelf en/of 
andere deelnemer(s) aan het misdrijf hetzij de vlucht mogelijk te maken, hetzij het 
bezit van het gestolene te verzekeren,
door die [slachtoffer 1] een of meerdere malen in het gezicht, althans tegen het hoofd, te 
slaan/stompen en/of een of meerdere malen tegen het lichaam te 
trappen/schoppen, terwijl die [slachtoffer 1] op de grond lag;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht, art 45 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou 
kunnen leiden:



hij, op of omstreeks 19 september 2021 te Eemnes, althans in Nederland, openlijk, 
te weten op/aan de Laarderweg, in elk geval op of aan de openbare weg en/of op 
een voor het publiek toegankelijke plaats, in vereniging geweld heeft gepleegd tegen 
een persoon, te weten [slachtoffer 1] door die [slachtoffer 1] een of meerdere malen in het 
gezicht, althans tegen het hoofd, te slaan/stompen en/of een of meerdere malen 
tegen het lichaam te trappen/schoppen, terwijl die [slachtoffer 1] op de grond lag,
terwijl dit door hem gepleegde geweld enig lichamelijk letsel, te weten een snee, 
althans een snijwond, en/of een hematoom en/of zwellingen in het gezicht, voor 
die [slachtoffer 1] ten gevolge heeft gehad; 



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 4

hij, op of omstreeks 19 september 2021 te Blaricum, althans in Nederland, openlijk, 
te weten, op/aan de Stachouwerweg, in elk geval op of aan de openbare weg en/of 
op een voor het publiek toegankelijke plaats, in vereniging geweld heeft gepleegd 
tegen een persoon en/of een goed te weten [slachtoffer 5] door die [slachtoffer 5] een of 
meerdere malen in het gezicht, althans tegen het hoofd, te slaan/stompen en/of 
tegen de ribben, althans het lichaam, te trappen/schoppen en/of een of meerdere 
malen, terwijl die [slachtoffer 5] op de grond lag, tegen het lichaam te slaan/stompen en/of 
tegen het hoofd te trappen/schoppen, terwijl dit door hem gepleegde geweld enig 
lichamelijk letsel, te weten een bloedneus en/of zwellingen in het gezicht, voor 
slachtoffer ten gevolge heeft gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 5

hij, op of omstreeks 19 september 2021 te Laren, althans in Nederland, openlijk, te 
weten op/aan de Eemnesserweg, in elk geval op of aan de openbare weg en/of op 
een voor het publiek toegankelijke plaats, in vereniging geweld heeft gepleegd tegen 
een persoon en/of een goed te weten [slachtoffer 6] door die [slachtoffer 6] een 
of meerdere malen in het gezicht, althans tegen het hoofd, te stompen en/of te 
slaan, terwijl dit door hem gepleegde geweld enig lichamelijk letsel, te weten 
schrammen en/of zwellingen in het gezicht, voor slachtoffer ten gevolge heeft 
gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Parketnummer 16/267736-21





Feit 1

hij op of omstreeks 20 april 2021 te Laren, openlijk, te weten, de Jordaan, in elk geval
op of aan de openbare weg en/of op een voor het publiek toegankelijke plaats, in
vereniging geweld heeft gepleegd tegen een persoon en/of een goed te weten [slachtoffer 7]
 door die [slachtoffer 7] bij diens keel/nek, althans bij de
kraag van diens jas vast te pakken en/of -vervolgens- (met kracht) meermalen,
althans eenmaal, tegen of op het gezicht, althans tegen of op het hoofd, van die [slachtoffer 7]
 te stompen en/of te slaan;



( art 141 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 20 april 2021 te Laren, tezamen en in vereniging met een of meer
anderen, althans alleen [slachtoffer 7] heeft mishandeld door die [slachtoffer 7]
 bij diens keel/nek, althans bij de kraag van diens jas, vast te pakken
en/of -vervolgens- (met kracht) meermalen, althans eenmaal, tegen of op het
gezicht, althans tegen of op het hoofd, van die [slachtoffer 7] , te stompen
en/of te slaan;



( art 300 lid 1 Wetboek van Strafrecht, art 47 lid 1 ahf/sub 1 Wetboek van Strafrecht )




Feit 2

hij op of omstreeks 27 april 2021 te Loosdrecht, gemeente Wijdemeren,
openlijk, te weten, op de 2e Loosdrechtse Plas, in elk geval op of aan de openbare 
weg en/of op een voor het publiek toegankelijke plaats, in vereniging
geweld heeft gepleegd tegen een persoon en/of een goed te weten [slachtoffer 7] 
 , door (met kracht) meermalen, althans eenmaal, tegen of op het 
gezicht, althans tegen of op het hoofd van die [slachtoffer 7] te stompen 
en/of te slaan; 



( art 141 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou 
kunnen leiden:



hij op of omstreeks 27 april 2021 te Loosdrecht, gemeente Wijdemeren,
tezamen en in vereniging met een of meer anderen, althans alleen

        [slachtoffer 7] heeft mishandeld door (met kracht) meermalen, althans 
eenmaal, tegen of op het gezicht, althans tegen of op het hoofd, van die [slachtoffer 7] 
 te stompen en/of te slaan;



( art 300 lid 1 Wetboek van Strafrecht, art 47 lid 1 ahf/sub 1 Wetboek van Strafrecht )




Feit 3

hij op of omstreeks 3 juli 2021 te Hilversum, tezamen en in vereniging met een of
meer anderen, althans alleen, ter uitvoering van het door verdachte voorgenomen
misdrijf om ear-pods en/of een telefoon en/of pasjes en/of geld, althans geld en/of
goed(eren) van zijn/hun gading, in elk geval enig goed, dat/die geheel of ten dele
aan [slachtoffer 8] , in elk geval aan een ander dan aan verdachte en/of zijn
mededader(s) toebehoorde(n) weg te nemen met het oogmerk om het zich
wederrechtelijk toe te eigenen en deze poging diefstal te doen voorafgaan, te doen
vergezellen en/of te doen volgen van geweld en/of bedreiging met geweld tegen die

        [slachtoffer 8] , te plegen met het oogmerk om die voorgenomen diefstal voor te
bereiden of gemakkelijk te maken, of om, bij betrapping op heterdaad, aan zichzelf
en/of andere deelnemer(s) aan het misdrijf hetzij de vlucht mogelijk te maken,
hetzij het bezit van het gestolene te verzekeren,
opzettelijk gewelddadig en/of dreigend

- ( met kracht) tegen of in de zij, althans tegen of op het lichaam, van die [slachtoffer 8]

heeft/hebben geschopt en/of getrapt en/of gestompt en/of geslagen, terwijl die [slachtoffer 8]
 op een fiets zat, waardoor of waarna die [slachtoffer 8] van zijn fiets op de grond viel
of terecht kwam en/of

- ( vervolgens) (met kracht) meermalen, althans eenmaal tegen of in de zij en/of de

rug, althans tegen of op het lichaam van die [slachtoffer 8] heeft/hebben geschopt en/of
getrapt, zulks terwijl die [slachtoffer 8] op de grond lag en/of

- hierbij de woorden heeft/hebben gesproken: ""Geef je ear pods, telefoon, pasjes en
geld"", althans woorden van dergelijk dreigende aard en/of strekking en/of
- de zakken van de jas van die [slachtoffer 8] heeft/hebben doorzocht,
terwijl de uitvoering van dat voorgenomen misdrijf niet is voltooid;


( art 310 Wetboek van Strafrecht, art 312 lid 1 Wetboek van Strafrecht, art 312 lid 2
ahf/sub 2 Wetboek van Strafrecht, art 45 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 3 juli 2021 te Hilversum,
tezamen en in vereniging met een of meer anderen, althans alleen,
ter uitvoering van het door verdachte en/of zijn mededader(s) voorgenomen
misdrijf om met het oogmerk om zich en/of een ander wederrechtelijk te bevoordelen
door geweld en/of bedreiging met geweld

        [slachtoffer 8] te dwingen tot de afgifte van ear pods en/of een telefoon en/of pasjes
en/of geld, althans geld en/of goed(eren) van zijn/hun gading, in elk geval enig
goed, dat/die geheel of ten dele aan die [slachtoffer 8] , in elk geval aan die [slachtoffer 8]
en/of een derde toebehoorde(n)
opzettelijk gewelddadig en/of dreigend

- ( met kracht) tegen of in de zij, althans tegen of op het lichaam, van die [slachtoffer 8]

heeft/hebben geschopt en/of getrapt en/of gestompt en/of geslagen, terwijl die [slachtoffer 8]
 op een fiets zat, waardoor of waarna die [slachtoffer 8] van zijn fiets op de grond viel
of terecht kwam en/of

- ( vervolgens) (met kracht) meermalen, althans eenmaal tegen of in de zij en/of de

rug, althans tegen of op het lichaam van die [slachtoffer 8] heeft/hebben geschopt en/of
getrapt, zulks terwijl die [slachtoffer 8] op de grond lag en/of

- hierbij de woorden heeft/hebben gesproken: ""Geef je ear pods, telefoon, pasjes en
geld"", althans woorden van dergelijk dreigende aard en/of strekking, en/of
- de zakken van de jas van die [slachtoffer 8] heeft/hebben doorzocht,
terwijl de uitvoering van dat voorgenomen misdrijf niet is voltooid;


( art 312 lid 2 ahf/sub 2 Wetboek van Strafrecht, art 317 lid 1 Wetboek van Strafrecht,
art 45 lid 1 Wetboek van Strafrecht )




Feit 4

hij op of omstreeks 3 juli 2021 te Laren
tezamen en in vereniging met een of meer anderen, althans alleen,
een Iphone 7, in elk geval enig goed, dat/die geheel of ten dele aan [slachtoffer 9] , in
elk geval aan een ander dan aan verdachte en/of zijn mededader(s) toebehoorde(n)
heeft weggenomen met het oogmerk om het zich wederrechtelijk toe te eigenen,
terwijl deze diefstal werd voorafgegaan, vergezeld en/of gevolgd van geweld en/of
bedreiging met geweld tegen [slachtoffer 9] en/of [slachtoffer 10] , gepleegd met
het oogmerk om die diefstal voor te bereiden of gemakkelijk te maken, of om, bij
betrapping op heterdaad, aan zichzelf of andere deelnemers aan het misdrijf hetzij
de vlucht mogelijk te maken, hetzij het bezit van het gestolene te verzekeren, door
opzettelijk gewelddadig en/of dreigend

- naast die [slachtoffer 9] en/of die [slachtoffer 10] te gaan rijden, terwijl die [slachtoffer 9] en/of

die [slachtoffer 10] aldaar fietsten en/of daarbij de woorden toe te voegen: ""Heb je aer
pods bij je?"" en/of ""Geef je pinpas"" en/of

- die [slachtoffer 9] en/of die [slachtoffer 10] bij diens/hun arm(en) vast te pakken en/of

vast te houden, terwijl die [slachtoffer 9] en/of die [slachtoffer 10] aldaar fietsten, waardoor
of waarna die [slachtoffer 9] en/of die [slachtoffer 10] op de grond vielen of terechtkwamen
en/of

- ( vervolgens) die [slachtoffer 9] en/of die [slachtoffer 10] (met kracht) meermalen, althans

eenmaal, te stompen en/of te slaan tegen of op diens/hun gezichten, althans
diens/hun hoofden, zulks terwijl die [slachtoffer 9] en/of die [slachtoffer 10] op de grond
lagen en/of

- die [slachtoffer 9] en/of die [slachtoffer 10] (met kracht) meermalen, althans eenmaal, te

schoppen en/of te trappen tegen diens/hun bovenbe(e)n(en), althans diens/hun
licha(a)m(en), zulks terwijl die [slachtoffer 9] en/of die [slachtoffer 10] op de grond lagen;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2
ahf/sub 2 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 3 juli 2021 te Laren
tezamen en in vereniging met een of meer anderen, althans alleen,
met het oogmerk om zich en/of een ander wederrechtelijk te bevoordelen
door geweld en/of bedreiging met geweld

        [slachtoffer 9] heeft gedwongen tot de afgifte van een Iphone 7, in elk geval enig
goed, dat/die geheel of ten dele aan [slachtoffer 9] , in elk geval aan die [slachtoffer 9]
en/of een derde toebehoorde(n)
door

- naast die [slachtoffer 9] en/of [slachtoffer 10] te gaan rijden, terwijl die [slachtoffer 9]

en/of die [slachtoffer 10] aldaar fietsten en/of daarbij de woorden toe te voegen: ""Heb
je aer pods bij je?"" en/of ""Geef je pinpas"" en/of

- die [slachtoffer 9] en/of die [slachtoffer 10] bij diens/hun arm(en) vast te pakken en/of

vast te houden, terwijl die [slachtoffer 9] en/of die [slachtoffer 10] aldaar fietsten, waardoor
of waarna die [slachtoffer 9] en/of die [slachtoffer 10] op de grond vielen of terechtkwamen
en/of

- ( vervolgens) die [slachtoffer 9] en/of die [slachtoffer 10] (met kracht) meermalen, althans

eenmaal, te stompen en/of te slaan tegen of op diens/hun gezichten, althans
diens/hun hoofden, zulks terwijl die [slachtoffer 9] en/of die [slachtoffer 10] op de grond
lagen en/of

- die [slachtoffer 9] en/of die [slachtoffer 10] (met kracht) meermalen, althans eenmaal, te

schoppen en/of te trappen tegen diens/hun bovenbe(e)n(en), althans diens/hun
licha(a)m(en), zulks terwijl die [slachtoffer 9] en/of die [slachtoffer 10] op de grond lagen;



( art 312 lid 2 ahf/sub 2 Wetboek van Strafrecht, art 317 lid 1 Wetboek van Strafrecht,
art 317 lid 3 Wetboek van Strafrecht )




Feit 5

hij op of omstreeks 17 juli 2021 te Laren,
openlijk, te weten, de Zevenend en/of het Plein, in elk geval op of aan de openbare
weg en/of op een voor het publiek toegankelijke plaats,
in vereniging
geweld heeft gepleegd tegen een persoon en/of een goed te weten [slachtoffer 10]
 en/of [slachtoffer 11] en/of [slachtoffer 12] en/of [slachtoffer 13]
door

- ( met kracht) meermalen, althans eenmaal, te schoppen en/of te trappen tegen of

op de been/benen, althans tegen of op het lichaam van die [slachtoffer 10]
en/of

- ( met kracht) meermalen, althans eenmaal, te stompen en/of te slaan tegen of op
het hoofd van die [slachtoffer 11] en/of
- ( met kracht) meermalen, althans eenmaal, te schoppen en/of te trappen, tegen of
op het lichaam van die [slachtoffer 11] , zulks terwijl die [slachtoffer 11] op de grond lag en/of
- ( met kracht) te stompen en/of te slaan, tegen of op het hoofd van die [slachtoffer 12] ,
waardoor of waarna die [slachtoffer 11] met haar hoofd tegen een paal aan kwam of viel en/of
- ( met kracht) te stompen en/of te slaan, tegen of op het gezicht, althans het hoofd,

van die [slachtoffer 13] , waardoor of waarna die [slachtoffer 13] met zijn hoofd tegen een
stalen buis aankwam of viel;



( art 141 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 17 juli 2021 te Laren,
tezamen en in vereniging met een of meer anderen, althans alleen

        [slachtoffer 10] en/of [slachtoffer 11] en/of [slachtoffer 12] en/of [slachtoffer 13] heeft mishandeld
door

- ( met kracht) meermalen, althans eenmaal, te schoppen en/of te trappen tegen of

op de been/benen, althans tegen of op het lichaam van die [slachtoffer 10]
en/of

- ( met kracht) meermalen, althans eenmaal, te stompen en/of te slaan tegen of op
het hoofd van die [slachtoffer 11] en/of
- ( met kracht) meermalen, althans eenmaal, te schoppen en/of te trappen, tegen of
op het lichaam van die [slachtoffer 11] , zulks terwijl die [slachtoffer 11] op de grond lag en/of
- ( met kracht) te stompen en/of te slaan, tegen of op het hoofd van die [slachtoffer 12] ,
waardoor of waarna die [slachtoffer 11] met haar hoofd tegen een paal aan kwam of viel en/of
- ( met kracht) te stompen en/of te slaan, tegen of op het gezicht, althans het hoofd,

van die [slachtoffer 13] , waardoor of waarna die [slachtoffer 13] met zijn hoofd tegen een
stalen buis aankwam of viel;



( art 300 lid 1 Wetboek van Strafrecht, art 47 lid 1 ahf/sub 1 Wetboek van Strafrecht )




 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte processen-verbaal van 23 september 2021, 5 oktober 2021 en 13 december 2021, genummerd 2021299656, opgemaakt door politie Midden-Nederland, doorgenummerd 1 tot en met 283. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal van 6 november 2021, genummerd 2021132240, opgemaakt door politie Midden-Nederland, doorgenummerd 1 tot en met 164. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.

",Rechtbank Midden-Nederland,2022-03-02,2022-03-02,16/254882-21 en 16/267736-21 (gev. ttz),Uitspraak,,,Strafrecht,Eerste aanleg - meervoudig,"
Verdachte wordt voor zeven geweldsmisdrijven (diefstal met geweld in vereniging en openlijk geweld) veroordeeld tot een jeugddetentie van 100 dagen waarvan 80 dagen voorwaardelijk met een proeftijd 2 jaar en een GBM voor 12 maanden. Deze GBM bestaat onder meer uit ITB Harde Kern, behandeling, een alcohol- en drugsverbod en contactverboden met medeverdachten en slachtoffers en is dadelijk uitvoerbaar. (Gedeeltelijke) toewijzing van de vorderingen van diverse benadeelde partijen. Opheffing van het geschorste bevel voorlopige hechtenis.
","

Rechtspraak.nl

","Verdachte wordt voor zeven geweldsmisdrijven (diefstal met geweld in vereniging en openlijk geweld) veroordeeld tot een jeugddetentie van 100 dagen waarvan 80 dagen voorwaardelijk met een proeftijd 2 jaar en een GBM voor 12 maanden. Deze GBM bestaat onder meer uit ITB Harde Kern, behandeling, een alcohol- en drugsverbod en contactverboden met medeverdachten en slachtoffers en is dadelijk uitvoe..."
311,ECLI:NL:RBLIM:2022:1612,,Rechtbank Limburg,2022-03-02,2022-03-02,9672628/EZ/22-43 02032022,Uitspraak,,,Civiel recht,,,,No summary available
312,ECLI:NL:RBROT:2022:1492,,Rechtbank Rotterdam,2022-03-02,2022-03-01,21/171,Uitspraak,,,Bestuursrecht; Belastingrecht,,,,No summary available
313,ECLI:NL:RBLIM:2022:1587,,Rechtbank Limburg,2022-03-02,2022-03-01,C/03/301475 / JE RK 22-167,Uitspraak,,,Civiel recht; Personen- en familierecht,,,,No summary available
314,ECLI:NL:RBAMS:2022:879,,Rechtbank Amsterdam,2022-03-02,2022-03-01,AMS 22/158 en AMS 22/1120,Uitspraak,,,Bestuursrecht; Socialezekerheidsrecht,,,,No summary available
315,ECLI:NL:RBROT:2022:1493,,Rechtbank Rotterdam,2022-03-02,2022-03-01,21/152 t/m 21/155,Uitspraak,,,Bestuursrecht; Belastingrecht,,,,No summary available
316,ECLI:NL:RBMNE:2022:644,,Rechtbank Midden-Nederland,2022-03-02,2022-02-22,581197 / HA ZA 19-1057,Uitspraak,,,,,,,No summary available
317,ECLI:NL:RBAMS:2022:888,,Rechtbank Amsterdam,2022-03-02,2022-03-02,AMS 20/6808,Uitspraak,,,Bestuursrecht; Bestuursprocesrecht,,,,No summary available
318,ECLI:NL:RBLIM:2022:1613,,Rechtbank Limburg,2022-03-02,2022-03-02,C/03/294575 / FA RK 21-2739,Uitspraak,,,Civiel recht; Personen- en familierecht,,,,No summary available
319,ECLI:NL:RBAMS:2022:889,,Rechtbank Amsterdam,2022-03-02,2022-03-02,AMS 21/5057,Uitspraak,,,Bestuursrecht; Bestuursprocesrecht,,,,No summary available
320,ECLI:NL:RBAMS:2022:890,,Rechtbank Amsterdam,2022-03-02,2022-03-02,AMS 20/6696,Uitspraak,,,Bestuursrecht; Bestuursprocesrecht,,,,No summary available
321,ECLI:NL:RBMNE:2022:807,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummers: 16/253723-21 en 16/267763-21 (gev. ttz)




Vonnis van de meervoudige kamer van 2 maart 2022




in de strafzaak tegen





          [verdachte] ,

geboren op [2004] te [geboorteplaats] ,
wonende aan de [adres] te [woonplaats] ,  hierna ook: [verdachte] . 




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de  terechtzitting met gesloten deuren van 8 februari 2022. Het onderzoek ter terechtzitting is gesloten op 16 februari 2022. 



De rechtbank heeft kennisgenomen van de vordering en standpunten van officier van justitie mr. N. Schapendonk en van hetgeen verdachte en zijn raadsman, mr. J. Bredius, advocaat te Zeist, naar voren hebben gebracht. Verder heeft de rechtbank kennis genomen van hetgeen mr. A.C. Zonneveld, advocaat te Den Haag, namens benadeelde partijen [slachtoffer 1] en [slachtoffer 2] , en [slachtoffer 3] , benadeelde partij, naar voren hebben gebracht. 




2TENLASTELEGGING


De tenlastelegging is als bijlage aan dit vonnis gehecht.



De verdenking komt er, kort en feitelijk weergegeven, op neer dat verdachte: 




Parketnummer 16/253723-21 





Feit 1 primair


op 19 september 2021 te Eemnes samen met anderen met (bedreiging met) geweld een telefoon heeft gestolen van [slachtoffer 3]; 




Feit 1 subsidiair


op 19 september 2021 te Eemnes samen met anderen in het openbaar (aan de Te Veenweg Noord) geweld heeft gepleegd tegen [slachtoffer 3]; 




Feit 2


op 19 september 2021 te Eemnes samen met anderen met (bedreiging met) geweld een (elektrische) fiets en/of airpods en/of een airpods case heeft gestolen van [slachtoffer 4]; 




Feit 3 primair


op 19 september 2021 te Eemnes samen met anderen met (bedreiging met) geweld heeft geprobeerd om een scooter en/of helm te stelen van [slachtoffer 1]; 




Feit 3 subsidiair


op 19 september 2021 te Eemnes samen met anderen in het openbaar (aan de Laarderweg) geweld heeft gepleegd tegen [slachtoffer 1]; 




Feit 4


op 19 september 2021 te Blaricum samen met anderen in het openbaar (aan de Stachouwerweg) geweld heeft gepleegd tegen [slachtoffer 5]; 




Feit 5


op 19 september 2021 te Laren samen met anderen in het openbaar (aan de Eemnesserweg) geweld heeft gepleegd tegen [slachtoffer 6];




Parketnummer 16/267763-21





Feit 1 primair


op 20 april 2021 te Laren samen met anderen in het openbaar (aan de Jordaan) geweld heeft gepleegd tegen [slachtoffer 7];




Feit 1 subsidiair


op 20 april 2021 te Laren samen met anderen [slachtoffer 7] heeft mishandeld;




Feit 2 primair


op 3 juli 2021 te Hilversum samen met anderen met (bedreiging met) geweld heeft geprobeerd om earpods en/of een telefoon en/of pasjes en/of geld te stelen van [slachtoffer 8]; 




Feit 2 subsidiair


op 3 juli 2021 te Hilversum samen met anderen met (bedreiging met) geweld heeft geprobeerd om [slachtoffer 8] te dwingen tot afgifte van zijn earpods en/of een telefoon en/of pasjes en/of geld;




Feit 3 primair


op 3 juli 2021 te Laren samen met anderen met (bedreiging met) geweld tegen [slachtoffer 9] en/of [slachtoffer 10] heeft geprobeerd om een iPhone 7 te stelen van [slachtoffer 9];




Feit 3 subsidiair


op 3 juli 2021 te Laren samen met anderen met (bedreiging met) geweld tegen [slachtoffer 9] en/of [slachtoffer 10] heeft geprobeerd [slachtoffer 9] te dwingen tot afgifte van zijn iPhone 7;




Feit 4 primair


op 17 juli 2021 te Laren samen met anderen in het openbaar (aan de Zevenend en/of het Plein) geweld heeft gepleegd tegen [slachtoffer 10] en/of [slachtoffer 11] en/of [slachtoffer 12] en/of [slachtoffer 13];




Feit 4 subsidiair


op 17 juli 2021 te Laren samen met anderen [slachtoffer 10] en/of [slachtoffer 11] en/of [slachtoffer 12] en/of [slachtoffer 13] heeft mishandeld.




3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1

Het standpunt van de officier van justitie




Parketnummer 16/253723-21 

De officier van justitie acht onder parketnummer 16/253723-21 feit 1 primair, feit 2, feit 3 primair, feit 4 en feit 5 wettig en overtuigend te bewijzen. Ten aanzien van de feiten 4 en 5 heeft de officier van justitie partieel vrijspraak gevorderd voor de strafverzwarende omstandigheid dat het door [verdachte] gepleegde geweld letsel heeft veroorzaakt bij de slachtoffers, nu niet bewezen kan worden welke geweldshandeling welk letsel heeft veroorzaakt.



Ten aanzien van feit 1 primair is aangevoerd dat door de woorden die tegen aangever [slachtoffer 3] zijn gezegd, het geweld dat vervolgens is gepleegd door [verdachte] en medeverdachten [medeverdachte 1] (hierna: [medeverdachte 1] ) en [medeverdachte 2] (hierna: [medeverdachte 2] ) en het wegnemen van de telefoon door [verdachte] , diefstal met geweld in vereniging wettig en overtuigend bewezen kan worden verklaard. 
Ten aanzien van feit 2 is aangevoerd dat uit de aangifte van [slachtoffer 4] en de verklaringen van verdachten volgt dat tegen aangever geweld is gebruikt waarna van hem goederen zijn afgenomen. Er is duidelijk sprake van samenwerking tussen de verdachten, zowel met betrekking tot de geweldshandelingen als met betrekking tot de wegneemhandelingen. De officier van justitie acht diefstal met geweld in vereniging wettig en overtuigend bewezen. 
Ten aanzien van feit 3 primair is aangevoerd dat uit de aangifte en de verklaringen van medeverdachten [medeverdachte 1] en [medeverdachte 2] volgt dat sprake was poging diefstal met geweld in vereniging. De handelingen van verdachten zijn naar hun uiterlijke verschijningsvorm gericht op het stelen van de scooter van [slachtoffer 1] . Het primair tenlastegelegde kan dan ook wettig en overtuigend worden bewezen. 
Ten aanzien van feit 4 is aangevoerd dat [verdachte] en medeverdachten [medeverdachte 1] en [medeverdachte 2] geweld hebben gepleegd tegen aangever [slachtoffer 5] . De officier van justitie vordert bewezenverklaring van openlijk geweld in vereniging, inclusief het trappen tegen het hoofd van [slachtoffer 5] . [slachtoffer 5] en meerdere getuigen verklaren immers dat door verdachten tegen het hoofd van [slachtoffer 5] is getrapt. . 
Ten aanzien van feit 5 is aangevoerd dat openlijk geweld in vereniging wettig en overtuigend bewezen kan worden verklaard gelet op de aangifte en de bekennende verklaringen van de drie verdachten. 




Parketnummer 16/267763-21

De officier van justitie acht de onder parketnummer 16/267763-21 tenlastegelegde feiten 1 primair, 3 primair en 4 primair wettig en overtuigend te bewijzen. De officier van justitie heeft gevorderd [verdachte] vrij te spreken van het tenlastegelegde onder feit 2, nu op basis van het dossier niet tot een wettige en overtuigende bewezenverklaring kan worden gekomen. 



Ten aanzien van feit 1 primair is aangevoerd dat [verdachte] en medeverdachte [medeverdachte 2] hebben bekend geweld tegen aangever [slachtoffer 7] te hebben gepleegd.
Ten aanzien van feit 3 primair is aangevoerd dat uit de verklaringen van aangevers [slachtoffer 9] en [slachtoffer 10] , medeverdachte [medeverdachte 2] en de verklaring van [verdachte] dat hij de telefoon heeft gestolen, volgt dat diefstal met geweld in vereniging wettig en overtuigend kan worden bewezen.
Ten aanzien van feit 4 primair is aangevoerd dat op basis van de verklaringen van aangevers en de verklaring van [verdachte] ter zitting openlijk geweld in verenging wettig en overtuigend bewezen kan worden verklaard. 




4.2

Het standpunt van de verdediging




Parketnummer 16/253723-21 

De raadsman heeft zich op het standpunt gesteld dat de onder de feiten 1 en 2 tenlastegelegde diefstallen met geweld wettig en overtuigend kunnen worden bewezen. De raadsman heeft ten aanzien van feit 3 verzocht [verdachte] partieel vrij te spreken van het schoppen tegen het hoofd van aangever. Ten aanzien van de feiten 4 en 5 heeft de raadsman verzocht [verdachte] partieel vrij te spreken van de strafverzwarende omstandigheid dat het geweld tot letsel heeft geleid. 




Parketnummer 16/267763-21

De raadsman heeft zich op het standpunt gesteld dat voor het onder feit 1 primair tenlastegelegde vrijspraak dient te volgen en dat het subsidiaire wettig en overtuigend bewezen kan worden. Aangever heeft immers alleen een klap van [verdachte] gekregen. Ten aanzien van feit 2 is verzocht [verdachte] vrij te spreken. [verdachte] ontkent het feit te hebben gepleegd en past ook niet in het signalement dat van de daders wordt gegeven. Ten aanzien van feit 3 heeft de raadsman zich op het standpunt gesteld dat het subsidiair tenlastegelegde wettig en overtuigend bewezen kan worden verklaard, nu de iPhone door aangever is afgegeven. Ten aanzien van feit 4 is aangevoerd dat het primair tenlastegelegde wettig en overtuigend bewezen kan worden verklaard, nu [verdachte] heeft bekend dat hij heeft geslagen.




4.3


Het oordeel van de rechtbank

Voor zover [verdachte] de feiten heeft bekend en er geen vrijspraak door de verdediging is bepleit, zal de rechtbank volstaan met een opsomming van de bewijsmiddelen. In de gevallen waarbij de tenlastelegging op een (ondergeschikt) feitelijk punt wordt betwist, zal de rechtbank voor dat deel een bewijsoverweging opnemen.



Ter verduidelijking merkt de rechtbank op dat alle feiten op 19 september 2021 hebben plaatsgevonden, maar in een andere volgorde dan zij ten laste zijn gelegd. Vast staat dat de feiten zich in de volgende volgorde hebben voorgedaan (van oud naar nieuw): feit 2, feit 3, feit 4 en feit 1.






Parketnummer 16/253723-21 





Feit 1





Bewijsmiddelen





een in de wettelijke vorm opgemaakt proces-verbaal van aangifte van [slachtoffer 3] van 19 september 2021, genummerd PL0900-2021299656-3, opgemaakt door politie Midden-Nederland, houdende de aangifte van die [slachtoffer 3] ten aanzien van het tegen hem gepleegde geweld en de gestolen telefoon, doorgenummerde pagina 159-160, met fotobijlagen en medische gegevens op pagina 161-163; 


de bekennende verklaring van verdachte ter terechtzitting van 9 februari 2022, voor zover inhoudende dat hij de telefoon van aangever heeft afgepakt toen aangever op de grond werd gehouden door medeverdachte(n); 


een in de wettelijke vorm opgemaakt proces-verbaal van verhoor van medeverdachte [medeverdachte 1] van 22 september 2021, genummerd 20210922.0938.03639 (proces-verbaalnummer 42, opgemaakt door politie Midden-Nederland, houdende de verklaring van medeverdachte [medeverdachte 1] waaruit volgt dat [verdachte] en medeverdachten [medeverdachte 1] en [medeverdachte 2] aangever naar de grond duwden en dat [medeverdachte 1] bij het weglopen een fles heeft gegooid en hierbij het hoofd van aangever heeft geraakt.





Bewijsoverweging feit 1 primair

Uit de aangifte van [slachtoffer 3] volgt dat [verdachte] en/of de medeverdachten tegen [slachtoffer 3] hebben geroepen dat hij alles af moest geven. Vervolgens hebben [verdachte] en de twee medeverdachten alle drie geweld gebruikt tegen aangever, waarbij aangever onder meer met kracht is geduwd en tegen het hoofd is getrapt. Medeverdachte [medeverdachte 1] heeft verklaard dat hij, [verdachte] en [medeverdachte 2] aangever op de grond hebben geduwd en dat [medeverdachte 1] heeft aangever op de grond gehouden. Hierna heeft [verdachte] de telefoon van aangever afgepakt, zoals hij zelf ook heeft verklaard. Deze geweldshandelingen, in combinatie met de voorafgaande mededeling dat aangever alles af moest geven, zijn naar het oordeel van de rechtbank handelingen die naar hun uiterlijke verschijningsvorm zijn gericht op diefstal van de telefoon. Door het handelen van medeverdachte [medeverdachte 1] kon aangever immers geen kant op en kon [verdachte] zijn telefoon af pakken. De rechtbank heeft geen reden om aan de verklaring van aangever te twijfelen. Dat er voorafgaand aan het incident geen vooropgezet plan was waarin de rollen tussen verdachten zijn verdeeld, doet aan het voorgaande niet af. Dit plan kan immers ook op het moment zelf opwellen. 




Feit 2





Bewijsmiddelen




de bekennende verklaring van [verdachte] bij de rechter-commissaris van 24 september 2021, voor zover inhoudende dat hij samen met medeverdachte [medeverdachte 1] was en dat hij de fiets van aangever heeft gepakt en hierop is weggefietst; 


een in de wettelijke vorm opgemaakt proces-verbaal van aangifte van [slachtoffer 4] van 19 september 2021, genummerd PL0900-2021299425-2, opgemaakt door politie Midden-Nederland, houdende de aangifte van die [slachtoffer 4] ten aanzien van het tegen hem gepleegde geweld en de gestolen goederen, doorgenummerde pagina 101-103.





Bewijsoverweging feit 2 

Op grond van voornoemde bewijsmiddelen acht de rechtbank wettig en overtuigend bewezen dat [verdachte] zich samen met medeverdachte [medeverdachte 1] heeft schuldig gemaakt aan diefstal met geweld in vereniging. Aangever [slachtoffer 4] heeft verklaard dat drie personen op een scooter hem naderden en dat twee van hen met geweld spullen van hem hebben afgenomen. De rechtbank stelt op grond van de bewijsmiddelen vast dat medeverdachte [medeverdachte 1] aangever bij diens keel heeft gepakt en een airpod en airpods case heeft afgepakt, waarna [verdachte] op de fiets van aangever is weggefietst. Voornoemde geweldshandelingen waren naar het oordeel van de rechtbank gericht op het wegnemen van de goederen. Zonder het geweld van medeverdachte [medeverdachte 1] had [verdachte] de fiets niet kunnen wegnemen. Datzelfde geldt voor de Airpod en Airpodcase die daarna door een medeverdachte zijn weggenomen. 




Feit 3





Bewijsmiddelen




de verklaring van verdachte ter terechtzitting van 9 februari 2022, voor zover inhoudende, kort gezegd, dat hij aanwezig was op de plaats delict en uit de bosjes kwam toen aangever aan kwam rijden; 


een in de wettelijke vorm opgemaakt proces-verbaal van aangifte van [slachtoffer 1] van 19 september 2021, genummerd PL0900-2021299585-2, opgemaakt door politie Midden-Nederland, houdende de aangifte van die [slachtoffer 1] ten aanzien van het tegen hem gepleegde geweld, doorgenummerde pagina 111-112;


een in de wettelijke vorm opgemaakt proces-verbaal van verhoor van getuige [slachtoffer 2] van 19 september 2021 genummerd PL0900-202199585-3, opgemaakt door politie Midden-Nederland, houdende de verklaring van die [slachtoffer 2] over het tegen [slachtoffer 1] gepleegde geweld door verdachte en de medeverdachten, waaronder het schoppen tegen het hoofd van die [slachtoffer 1] terwijl hij op de grond lag, doorgenummerde pagina 124-125.





Vrijspraak feit 3 primair

De rechtbank acht niet wettig en overtuigend bewezen dat [verdachte] zich schuldig heeft gemaakt aan poging diefstal met geweld van de scooter en/of de helm van [slachtoffer 1] . Op basis van het dossier kan niet worden vastgesteld dat [verdachte] het oogmerk had op wederrechtelijke toe-eigening van de scooter en/of de helm. De rechtbank acht het niet onaannemelijk dat verdachten met het afdoen van de helm het mogelijk wilden maken om aangever in het gezicht of tegen het hoofd te slaan en met het proberen af te pakken van de scootersleutel wilden voorkomen dat aangever weg zou rijden. De rechtbank spreekt [verdachte] dan ook vrij van poging diefstal met geweld van de scooter en/of de helm van [slachtoffer 1] .  




Bewijsoverweging feit 3 subsidiair

De rechtbank acht wel wettig en overtuigend bewezen dat [verdachte] en de medeverdachten [medeverdachte 1] en [medeverdachte 2] openlijk geweld hebben gepleegd tegen [slachtoffer 1] met inbegrip van het trappen tegen het hoofd van die [slachtoffer 1] . Aangever [slachtoffer 1] en getuige [slachtoffer 2] hebben beiden verklaard dat aangever ook tegen zijn hoofd is getrapt. De rechtbank heeft geen reden aan deze verklaringen te twijfelen.  




Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n), welk letsel is ontstaan. 




Feit 4





Bewijsmiddelen




de verklaring van verdachte ter terechtzitting van 9 februari 2022, voor zover inhoudende, kort gezegd, dat hij [slachtoffer 5] heeft geslagen;


een in de wettelijke vorm opgemaakt proces-verbaal van aangifte van [slachtoffer 5] van 20 september 2021, genummerd PL0900-2021299509-2, opgemaakt door politie Midden-Nederland, houdende de aangifte van die [slachtoffer 5] ten aanzien van het tegen hem gepleegde geweld, doorgenummerde pagina 217-131, met fotobijlagen pagina 133-135;


een in de wettelijke vorm opgemaakt proces-verbaal van verhoor van getuige [getuige 1] van 20 september 2021, genummerd PL0900-2021299509-4, opgemaakt door politie Midden-Nederland, houdende de verklaring van die [getuige 1] ten aanzien van het tegen [slachtoffer 5] gepleegde geweld door verdachte en de medeverdachten en het schoppen tegen het hoofd van die [slachtoffer 5] door verdachten;


een in de wettelijke vorm opgemaakt proces-verbaal van verhoor van getuige [getuige 2] van 21 september 2021, genummerd 202109211118, opgemaakt door politie Midden-Nederland, houdende de verklaring van die [getuige 2] ten aanzien van het tegen [slachtoffer 5] gepleegde geweld door verdachte en de medeverdachten en het schoppen tegen het hoofd van die [slachtoffer 5] door verdachte en de medeverdachten.





Bewijsoverweging feit 4

De rechtbank acht wettig en overtuigend bewezen dat [verdachte] samen met medeverdachten [medeverdachte 1] en [medeverdachte 2] openlijk geweld heeft gepleegd tegen [slachtoffer 5] met inbegrip van het schoppen tegen het hoofd. Aangever heeft verklaard dat hij tegen zijn hoofd is geschopt en zijn verklaring wordt ondersteund door de verklaringen van getuigen, die verklaren dat de verdachten [slachtoffer 5] tegen het hoofd hebben geschopt. De rechtbank heeft geen reden om aan deze verklaringen te twijfelen. 




Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en), van welke verdachte(n), welk letsel is ontstaan. 




Feit 5





Bewijsmiddelen




de bekennende verklaring van verdachte ter terechtzitting van 9 februari 2022;


een in de wettelijke vorm opgemaakt proces-verbaal van aangifte van [slachtoffer 6] van 19 september 2021, genummerd PL0900-2021299433-2, opgemaakt door politie Midden-Nederland, houdende de aangifte van die [slachtoffer 6] ten aanzien van het tegen hem gepleegde geweld, doorgenummerde pagina 105-107, met fotobijlage op pagina 108.




Bewijsoverweging feit 5

Op grond van voornoemde bewijsmiddelen acht de rechtbank wettig en overtuigend bewezen dat [verdachte] zich op 19 september 2021 te Laren, schuldig heeft gemaakt aan het plegen van openlijk geweld tegen [slachtoffer 6] , tezamen met medeverdachten [medeverdachte 1] en [medeverdachte 2] , door die [slachtoffer 6] tegen zijn gezicht te stompen en te slaan. 




Partiële vrijspraak

De rechtbank spreekt [verdachte] partieel vrij van de strafverzwarende omstandigheid dat aangever letsel heeft opgelopen door de geweldshandelingen die [verdachte] heeft gepleegd, nu niet kan worden vastgesteld door welke geweldshandeling(en) van welke verdachte(n) welk letsel is ontstaan. 




Parketnummer 16/267763-21





Feit 1





Bewijsmiddelen





de bekennende verklaring van verdachte ter terechtzitting van 9 februari 2022, voor zover inhoudende, kort gezegd, dat hij met zijn vuist aangever in het gezicht heeft geslagen nadat medeverdachte [medeverdachte 2] aangever bij zijn kraag had gegrepen;


een in de wettelijke vorm opgemaakt proces-verbaal van aangifte van [slachtoffer 7] van 29 april 2021, genummerd PL0900-2021132240-2, opgemaakt door politie Midden-Nederland, houdende de aangifte van die [slachtoffer 7] van aanzien van het tegen hem gepleegde geweld, doorgenummerde pagina 10-12.





Bewijsoverweging feit 1 primair

Op grond van voornoemde bewijsmiddelen acht de rechtbank wettig en overtuigend bewezen dat [verdachte] op 21 april 2021 op een openbare plek, te weten aan de Jordaan in Laren, in vereniging, namelijk met medeverdachte [medeverdachte 2] , geweld heeft gepleegd tegen [slachtoffer 7] . 




Feit 2





Vrijspraak feit 2

Uit het dossier blijkt niet dat [verdachte] betrokken is bij het tenlastegelegde onder feit 2. [verdachte] ontkent en het door aangever opgegeven signalement komt niet overeen met [verdachte] . De rechtbank spreekt verdachte dan ook vrij van het onder feit 2 tenlastegelegde. 




Feit 3





Bewijsmiddelen




de verklaring van verdachte ter terechtzitting van 9 februari 2022, voor zover inhoudende dat hij, kort gezegd, [slachtoffer 9] heeft geslagen;


een in de wettelijke vorm opgemaakt proces-verbaal van aangifte van [slachtoffer 9] van 3 juli 2021, genummerd PL0900-2021211245-2, opgemaakt door politie Midden-Nederland, houdende de aangifte van die [slachtoffer 9] ten aanzien van het tegen hem gepleegde geweld en de door hem afgegeven telefoon, doorgenummerde pagina 46-48, met fotobijlagen pagina 49- 50;


een in de wettelijke vorm opgemaakt proces-verbaal van aangifte van [slachtoffer 10] van 3 juli 2021, genummerd PL0900-2021211282-2, opgemaakt door politie Midden-Nederland, houdende de aangifte van die [slachtoffer 10] van aanzien van het tegen hem gepleegde geweld, doorgenummerde pagina 55-57.





Bewijsoverweging feit 3 subsidiair

Op grond van voornoemde bewijsmiddelen acht de rechtbank wettig en overtuigend bewezen dat [verdachte] zich schuldig heeft gemaakt aan afpersing in vereniging van de telefoon van aangever [slachtoffer 9] op 3 juli 2021 door tegen aangevers [slachtoffer 9] en [slachtoffer 10] geweld te gebruiken. [verdachte] heeft ter terechtzitting verklaard dat hij [slachtoffer 9] heeft geslagen. Uit de verklaring van [slachtoffer 9] volgt dat hij en [slachtoffer 10] door meerdere personen zijn geslagen, en dat daarbij is gevraagd om zijn pinpas en telefoon. Daarop heeft aangever [slachtoffer 9] (alleen) zijn telefoon afgegeven. Hieruit volgt naar het oordeel van de rechtbank dat het geweld is toegepast met het doel zich wederrechtelijk te bevoordelen. Er was dus sprake van afpersing omdat er door het gebruikte geweld sprake was van dwang tot afgifte van de telefoon. Het is daarbij van ondergeschikt belang of [verdachte] dan wel een van de andere daders de telefoon heeft aangenomen.




Vrijspraak feit 3 primair

Gelet op hetgeen hiervoor is overwogen, namelijk het feit dat aangever de telefoon door geweld heeft afgegeven aan verdachten, is sprake van afpersing en niet van diefstal. De rechtbank spreekt [verdachte] dan ook vrij van het onder feit 3 primair tenlastegelegde.




Feit 4





Bewijsmiddelen




de bekennende verklaring van verdachte ter terechtzitting van 9 februari 2022;


een in de wettelijke vorm opgemaakt proces-verbaal van aangifte van [slachtoffer 10] van 21 juli 2021, genummerd PL0900-2021234070-2, opgemaakt door politie Midden-Nederland, houdende de aangifte van die [slachtoffer 10] ten aanzien van het tegen hem gepleegde geweld, doorgenummerde pagina 74-77;


een in de wettelijke vorm opgemaakt proces-verbaal van aangifte van [slachtoffer 11] van 20 juli 2021, genummerd PL0900-2021228792-3, opgemaakt door politie Midden-Nederland, houdende de aangifte van die [slachtoffer 11] ten aanzien van het tegen hem gepleegde geweld, doorgenummerde pagina 79- 81, met fotobijlagen pagina 82-86;


een in de wettelijke vorm opgemaakt proces-verbaal van aangifte van [slachtoffer 12] van 20 juli 2021, genummerd PL0900-2021233093-2, opgemaakt door politie Midden-Nederland, houdende de aangifte van die [slachtoffer 12] ten aanzien van het tegen haar gepleegde geweld, doorgenummerde pagina 87-89, met fotobijlagen pagina 90-91;


een in de wettelijke vorm opgemaakt proces-verbaal van aangifte van [slachtoffer 13] van 30 juli 2021, genummerd PL0900-2021354475-2, opgemaakt door politie Midden-Nederland, houdende de aangifte van die [slachtoffer 13] ten aanzien van het tegen hem gepleegde geweld, doorgenummerde pagina 93-95, met fotobijlagen pagina 97-98.






5BEWEZENVERKLARING


De rechtbank acht wettig en overtuigend bewezen dat verdachte:




Parketnummer 16/253723-21 





Feit 1 primair


op 19 september 2021 te Eemnes, tezamen en in vereniging met anderen, een telefoon, die geheel aan [slachtoffer 3] , toebehoorde, heeft weggenomen met het oogmerk om zich die wederrechtelijk toe te eigenen, terwijl deze diefstal werd voorafgegaan, vergezeld en gevolgd van geweld tegen die [slachtoffer 3] , gepleegd met het oogmerk om die diefstal voor te bereiden en gemakkelijk te maken, en om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door die [slachtoffer 3] (hard) te duwen, waarna die [slachtoffer 3] viel, en (vervolgens) tegen het hoofd te trappen, en een fles 


tegen het hoofd te gooien, terwijl die [slachtoffer 3] op de grond lag;




Feit 2


op 19 september 2021 te Eemnes, tezamen en in vereniging met een ander, een (elektrische) fiets en een airpod en een airpods case, die geheel aan [slachtoffer 4] , toebehoorden, heeft weggenomen met het oogmerk om zich die wederrechtelijk toe te eigenen, terwijl deze diefstal werd voorafgegaan en vergezeld van geweld tegen die [slachtoffer 4] , gepleegd met het oogmerk om die diefstal voor te bereiden en gemakkelijk te maken, door die [slachtoffer 4] bij de keel, pakken en in die keel te knijpen en (ondertussen) met die keel naar de grond te 


duwen/drukken;




Feit 3 subsidiair


op 19 september 2021 te Eemnes, openlijk, te weten aan de Laarderweg, in vereniging geweld heeft gepleegd tegen een persoon, te weten [slachtoffer 1] door die [slachtoffer 1] meerdere malen in het gezicht, althans tegen het hoofd te stompen en meerdere malen tegen het lichaam te trappen, terwijl die [slachtoffer 1] op de grond lag; 




Feit 4


op 19 september 2021 te Blaricum, openlijk, te weten, aan de Stachouwerweg, in vereniging geweld heeft gepleegd tegen een persoon te weten [slachtoffer 5] door die [slachtoffer 5] meerdere malen in het gezicht te slaan/stompen en tegen de ribben te trappen/schoppen en meerdere 


malen, terwijl die [slachtoffer 5] op de grond lag, tegen het lichaam te slaan/stompen en tegen het hoofd te trappen/schoppen;




Feit 5


op 19 september 2021 te Laren, openlijk, te weten aan de Eemnesserweg, in vereniging geweld heeft gepleegd tegen een persoon te weten [slachtoffer 6] door die [slachtoffer 6] meerdere malen in het gezicht te stompen en te slaan;




Parketnummer 16/267763-21





Feit 1 primair


op 20 april 2021 te Laren, openlijk, te weten, aan de Jordaan, in vereniging geweld heeft gepleegd tegen een persoon te weten [slachtoffer 7] door die [slachtoffer 7] bij de kraag van diens jas vast te pakken en -vervolgens- met kracht tegen het gezicht, van die [slachtoffer 7] te stompen;




Feit 3 subsidiair


op 3 juli 2021 te Laren tezamen en in vereniging met een of meer anderen, met het oogmerk om zich en/of een ander wederrechtelijk te bevoordelen door geweld [slachtoffer 9] heeft gedwongen tot de afgifte van een Iphone 7, die geheel aan [slachtoffer 9] , toebehoorde


door



- naast die [slachtoffer 9] en die [slachtoffer 10] te gaan rijden, terwijl die [slachtoffer 9] en die [slachtoffer 10] aldaar fietsten en daarbij de woorden toe te voegen: “Heb je Airpods bij je?” en “Geef je pinpas” en


- die [slachtoffer 10] bij diens arm vast te pakken en vast te houden, terwijl die [slachtoffer 9] en die [slachtoffer 10] aldaar fietsten, waardoor die [slachtoffer 10] op de grond viel en


- vervolgens die [slachtoffer 9] en die [slachtoffer 10] (met kracht) meermalen, althans eenmaal, te stompen en te slaan tegen hun gezichten, althans diens/hun hoofden, zulks terwijl die [slachtoffer 10] op de grond lag en


- die [slachtoffer 10] met kracht meermalen, te trappen tegen diens bovenbe(e)n(en), althans diens lichaam, zulks terwijl die [slachtoffer 10] op de grond lag;



Feit 4 primair


op 17 juli 2021 te Laren, openlijk, te weten, op het Plein, in vereniging geweld heeft gepleegd tegen personen, te weten [slachtoffer 10] en [slachtoffer 11] en [slachtoffer 12] en [slachtoffer 13]


door



- (met kracht) eenmaal te schoppen tegen het been van die [slachtoffer 10] en


- (met kracht) meermalen te stompen tegen het hoofd van die [slachtoffer 11] en


- (met kracht) meermalen te schoppen tegen het lichaam van die [slachtoffer 11] , zulks terwijl die [slachtoffer 11] op de grond lag en


- (met kracht) te stompen tegen het hoofd van die [slachtoffer 12] , waardoor die [slachtoffer 12] met haar hoofd tegen een paal aan kwam en


- (met kracht) te stompen tegen of op het gezicht van die [slachtoffer 13] , waardoor die [slachtoffer 13] met zijn hoofd tegen een stalen buis aankwam.


Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN DE FEITEN


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet de volgende strafbare feiten op: 




Parketnummer 16/253723-21 feit 1 primair


telkens, diefstal voorafgegaan, vergezeld en gevolgd van geweld tegen personen, gepleegd met het oogmerk om die diefstal voor te bereiden, die diefstal gemakkelijk te maken en, bij betrapping op heterdaad, aan zichzelf of andere deelnemers van het misdrijf hetzij de vlucht mogelijk te maken, hetzij het bezit van het gestolene te verzekeren, terwijl het feit wordt gepleegd door twee of meer verenigde personen; 




Parketnummer 16/253723-21 feit 2 primair


diefstal, voorafgegaan en vergezeld van geweld, gepleegd met het oogmerk om die diefstal voor te bereiden en gemakkelijk te maken, terwijl het feit wordt gepleegd door twee of meer verenigde personen; 




Parketnummer 16/253723-21 feit 3 subsidiair, feit 4, feit 5; parketnummer 16/267763-21 feit 1 primair, feit 4 primair


telkens, openlijk in vereniging geweld plegen tegen personen;




Parketnummer 16/267763-21 feit 3 subsidiair


afpersing, terwijl het feit wordt gepleegd door twee of meer verenigde personen.




7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF EN MAATREGEL


8.1


De vordering van de officier van justitie

De officier van justitie heeft gevorderd verdachte ter zake van het door de officier van justitie bewezen geachte te veroordelen tot:

- een gedragsbeïnvloedende maatregel (GBM), te vervangen door twaalf maanden jeugddetentie, bestaande uit ITB Harde Kern, behandeling bij De Waag, contactverboden met medeverdachten, contactverboden met slachtoffers met uitzondering van contact in het kader van schade herstel, een alcohol- en drugsverbod, schoolgang volgens het lesrooster en elektronische monitoring (EC) zolang de jeugdreclassering dat nodig acht; 
- een jeugddetentie van 150 dagen, met aftrek van het voorarrest, waarvan een gedeelte van 130 dagen voorwaardelijk met een proeftijd van twee jaren, met als bijzondere voorwaarden ambulante behandeling bij De Waag en de Toezicht en Begeleiding door de jeugdreclassering;
- een taakstraf in de vorm van een werkstraf van 60 uren, indien niet of niet naar behoren verricht te vervangen door 30 dagen jeugddetentie.
De officier van justitie heeft voorts gevorderd de gedragsbeïnvloedende maatregel dadelijk uitvoerbaar te verklaren.



8.2


Het standpunt van de verdediging

De raadsman heeft de rechtbank verzocht rekening te houden met het voorarrest van 20 dagen, de schorsingsvoorwaarden die voor [verdachte] een zwaar programma vormden en de afgeronde mediation. De raadsman heeft verzocht geen jeugddetentie op te leggen en geen voorwaardelijk strafdeel met voorwaarden, gelet op de geadviseerde GBM. 




8.3


Het oordeel van de rechtbank

Bij het bepalen van de sanctie heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken. 




Ernst van de feiten


          [verdachte] heeft zich schuldig gemaakt aan acht ernstige geweldsmisdrijven. In de nacht van 19 september 2021 is [verdachte] samen met medeverdachten [medeverdachte 1] en [medeverdachte 2] op pad gegaan om met willekeurige voorbijgangers te mishandelen. Ook heeft [verdachte] zich in april en juli 2021 schuldig gemaakt aan openlijk geweld tegen personen. De wijze waarop verdachte zich heeft gedragen, was in alle gevallen laakbaar en uitermate laf. De slachtoffers zijn zonder enige aanleiding door verdachte en zijn mededaders aangevallen. Het geweld is in meerdere gevallen zelfs uitgemond in het schoppen tegen het hoofd van de slachtoffers. Het letsel van de slachtoffers is relatief gering, maar dat is niet aan verdachte en zijn mededaders te danken. Het had veel slechter met hen kunnen aflopen. Het spreekt voor zich dat het voor alle slachtoffers angstige momenten moeten zijn geweest, toen zij uit het niets werden aangevallen door meerdere jongens. Slachtoffers van dergelijk zinloos geweld ondervinden daar veelal nog lang nadelige gevolgen van. Dergelijk zinloos geweld zorgt ook voor gevoelens van onveiligheid in de samenleving. In twee gevallen heeft [verdachte] zich ook nog goederen van slachtoffers toegeëigend. [verdachte] heeft door zijn handelen geen respect getoond voor de lichamelijke integriteit van de slachtoffers of voor hun eigendommen.  




Persoon van verdachte

De rechtbank heeft acht geslagen op een de verdachte betreffend uittreksel uit de justitiële documentatie van 28 december 2021 waaruit volgt dat [verdachte] niet eerder is veroordeeld voor soortgelijke feiten. 



Ook heeft de rechtbank kennisgenomen van de Pro Justitia rapportage (PO-rapport) van GZ-psycholoog drs. R.J. Vriend van 17 december 2021, het GBM-haalbaarheidsonderzoek van Save van 25 januari 2022 en het rapport van de Raad voor de Kinderbescherming (hierna: de Raad) van 31 januari 2022. Hieruit volgt dat bij [verdachte] sprake is van een normoverschrijdende gedragsstoornis en ADHD. Ook zijn er zorgen over een scheefgroei in de persoonlijkheidsontwikkeling van [verdachte] in de richting van antisociale stoornis, borderline en/of narcistische persoonlijkheidskenmerken. De vorming van het geweten loopt achter door onder meer impulsiviteit door ADHD en in het geval van stress is [verdachte] minder goed in staat zijn gedrag te sturen. [verdachte] heeft antisociale cognitieve overtuigingen, waarmee hij met name agressie, maar ook ander grensoverschrijdend gedrag, zoals bijvoorbeeld diefstal, goedpraat. Hoewel [verdachte] uit een betrokken en pro sociaal gezin komt, werkt en naar school gaat, zijn dit onvoldoende beschermende factoren om het recidiverisico, dat wordt ingeschat als hoog, in te perken. 



Om de ontwikkeling van [verdachte] zo gunstig mogelijk te beïnvloeden en het recidiverisico te laten afnemen is het nodig dat [verdachte] een gestructureerde dagbesteding heeft met werk en/of een opleiding die passen bij zijn niveau, zodat hij niet overvraagd wordt. Hij zal niet meer met antisociale vrienden moeten optrekken en het gebruik van alcohol en wiet zal beperkt moeten blijven. Binnen deze structuur zal behandeling nodig zijn gericht op het in de gewenste richting bijsturen van zijn sociaal-emotionele achterstand en zijn gebrekkige gewetensontwikkeling. Het is van belang dat [verdachte] vaardigheden leert om met agressie en stress om te gaan. Geadviseerd wordt aan [verdachte] een gedragsbeïnvloedende maatregel (GBM) op te leggen voor de duur van 12 maanden. Daarbij zal ook met [verdachte] gekeken moet worden of medicatie voor ADHD een positieve invloed zou kunnen hebben op zijn leervermogen. Verder wordt geadviseerd het tenlastegelegde in verminderde mate aan [verdachte] toe te rekenen. 



Ter terechtzitting is gebleken dat het de goede kant op gaat met [verdachte] , maar dat hij nog veel moet leren. [verdachte] gaat naar school en volgt behandeling bij De Waag. Zowel de Raad als de jeugdreclassering vinden het belangrijk dat deze behandeling wordt voortgezet. Binnenkort zal ook therapie met het hele gezin worden gestart.



Uit het rapport van Save blijkt dat een GBM haalbaar is en dat [verdachte] en zijn ouders achter het advies staan.




Straf en maatregel

Bij het opleggen van de straf heeft de rechtbank aansluiting gezocht bij de LOVS-richtlijnen en gelet op de straffen die aan de medeverdachten zijn opgelegd. Verder heeft de rechtbank rekening gehouden met het feit dat tussen [verdachte] en een aantal van de slachtoffers een succesvol mediationtraject is afgerond.



Aan de vereisten voor het opleggen van een GBM ex artikel 77w van het Wetboek van Strafrecht wordt voldaan. [verdachte] heeft ernstige delicten gepleegd. De rechtbank acht oplegging van een GBM gelet op de inhoud van het PO-rapport en het advies van de Raad in het belang van een zo gunstig mogelijke verdere ontwikkeling van verdachte. De rechtbank zal een GBM opleggen voor de duur van twaalf maanden en zal de vervangende jeugddetentie eveneens op twaalf maanden stellen. Uit de rapporten volgt dat het voor [verdachte] soms moeilijk is zich aan afspraken te houden. De rechtbank acht een GBM onder andere passend omdat bij een GBM, in tegenstelling tot een voorwaardelijk strafdeel met bijzondere voorwaarden, een tijdelijke time-out mogelijk is. De rechtbank acht een voorwaardelijk strafdeel met bijzondere voorwaarden alleen niet toereikend om [verdachte] van passende hulp, begeleiding en structuur te voorzien. De GBM zal inhouden dat verdachte meewerkt aan ITB Harde Kern, meewerkt aan behandeling bij De Waag, zich onthoudt van contact met medeverdachten, zich onthoudt (herstelbemiddeling daargelaten) van contact met slachtoffers die geen mediationtraject met [verdachte] hebben doorlopen, zich onthoudt van het gebruik van alcohol en drugs, naar school gaat volgens het lesrooster en meewerkt aan Elektronische Monitoring (EC). De rechtbank legt [verdachte] dus geen contactverbod op met de slachtoffers die met [verdachte] een mediationtraject hebben doorlopen. In dat kader is immers afgesproken dat [verdachte] en de slachtoffers elkaar kunnen groeten als zij elkaar tegenkomen. 



De rechtbank acht verder een jeugddetentie van 100 dagen, waarvan 80 dagen voorwaardelijk, met een proeftijd van twee jaar, passend en geboden. De rechtbank legt hierbij de bijzondere voorwaarden ambulante behandeling en de maatregel Toezicht en Begeleiding van de Jeugdreclassering op, zodat behandeling en toezicht nog een jaar zullen doorlopen als de GBM na twaalf maanden is afgerond. Op deze manier wordt voorkomen dat het hulpkader dat de rechtbank voor [verdachte] noodzakelijk acht, al wegvalt na één jaar. Het voorwaardelijk strafdeel moet [verdachte] ervan  weerhouden opnieuw de fout in te gaan. De rechtbank zal aan [verdachte] niet ook nog een werkstraf opleggen, zoals de officier van justitie heeft geëist. De GBM is een intensieve maatregel en de rechtbank acht het van groot belang dat de behandeling slaagt. Als [verdachte] ook nog een werkstraf krijgt opgelegd, bestaat de mogelijkheid dat de voorzichtige positieve ontwikkeling die [verdachte] doormaakt door onder meer behandeling, wordt doorkruist. Daarnaast wordt bij oplegging van (ook) een taakstraf, het totaal aan sancties naar het oordeel van de rechtbank te zwaar. 

Dadelijke uitvoerbaarheid gedragsbeïnvloedende maatregel

Omdat er gelet op de aard en ernst van de gepleegde misdrijven en de rapportages die over [verdachte] zijn uitgebracht ernstig rekening mee moet worden gehouden dat [verdachte] opnieuw een strafbaar feit zal plegen dat gericht is tegen of gevaar veroorzaakt voor de onaantastbaarheid van het lichaam van een of meer personen, en de dadelijke uitvoerbaarheid in het belang van verdachte is, beveelt de rechtbank dat de gedragsbeïnvloedende maatregel dadelijk uitvoerbaar is.





9BENADEELDE PARTIJEN



Parketnummer 16/253723-21 






          [slachtoffer 3]
        


        [benadeelde] heeft zich als wettelijk vertegenwoordiger van [slachtoffer 3] als benadeelde partij in het geding gevoegd en vordert een bedrag van € 899,05. Dit bedrag bestaat uit € 399,05 aan materiële schade en € 500,- aan immateriële schade ten gevolge van het aan verdachte onder feit 1 tenlastegelegde. De materiële schade bestaat uit vervangingskosten voor een kapot overhemd (€ 40,-), een beschermlaag voor een telefoon (€ 25,-), stomerijkosten voor een colbert (€ 6,95) en reparatiekosten voor een Apple Watch (€ 327,10).





          [slachtoffer 1]
        

 heeft zich als benadeelde partij in het geding gevoegd en vordert een bedrag van € 3.980,74. Dit bedrag bestaat uit € 2.980,74 aan materiële schade en € 1.000,- aan immateriële schade ten gevolge van het aan verdachte onder feit 3 tenlastegelegde. De materiële schade bestaat uit reparatiekosten voor de scooter (€ 2.583,-), eigen risico van de zorgverzekering (€ 285,37), 70% van het aankoopbedrag van een nieuwe helm (€ 62,93) en tandartskosten (€ 44,44).





          [slachtoffer 2]
        

 heeft zich als benadeelde partij in het geding gevoegd en vordert een bedrag van € 799,32. Dit bedrag bestaat uit € 49,32 aan materiële schade en € 750,- aan immateriële schade ten gevolge van het aan verdachte onder feit 3 tenlastegelegde. De materiële schade bestaat uit de kosten voor verband (€ 15,02) en medicatie (€ 34,30).





          [slachtoffer 5]
        

 heeft zich als benadeelde partij in het geding gevoegd en vordert een bedrag van 
€ 2.657,88. Dit bedrag bestaat uit € 2.007,88 aan materiële schade en € 650,- aan immateriële schade ten gevolge van het aan verdachte onder feit 4 tenlastegelegde. De materiële schade bestaat uit reparatiekosten voor de scooter en twee helmen (€ 1.263,88,-), schade aan een horloge (€ 59,-), eigen risico (€ 385,-) en verlies van verdienvermogen (€ 300,-).




Parketnummer 16/267763-21






          [slachtoffer 8]
        

 heeft zich als benadeelde partij in het geding gevoegd en vordert een bedrag van € 811,-. Dit bedrag bestaat uit € 111,- aan materiële schade en € 700,- aan immateriële schade ten gevolge van het aan verdachte onder feit 2 tenlastegelegde. De materiële schade bestaat uit abonnementsgeld voor drie maanden sportschool (€ 57,-) en kosten voor de fysiotherapeut (€ 54,-).





          [slachtoffer 11]
        

 heeft zich als benadeelde partij in het geding gevoegd en vordert een bedrag van € 510,-. Dit bedrag bestaat uit € 10,- aan materiële schade en € 500,- aan immateriële schade ten gevolge van het aan verdachte onder feit 4 tenlastegelegde. De materiële schade bestaat uit reiskosten.





          [slachtoffer 12]
        

 heeft zich als benadeelde partij in het geding gevoegd en vordert een bedrag van € 253,50. Dit bedrag bestaat uit € 3,50 aan materiële schade en € 250,- aan immateriële schade ten gevolge van het aan verdachte onder feit 4 tenlastegelegde. De materiële schade bestaat uit reiskosten naar het politiebureau. 



9.1

Het standpunt van de officier van justitie




Parketnummer 16/253723-21 






            [slachtoffer 3]
          

De officier van justitie heeft gevorderd de vordering hoofdelijk toe te wijzen, nu deze voldoende duidelijk is en goed is onderbouwd, vermeerderd met de wettelijke rente en oplegging van de schadevergoedingsmaatregel. 





            [slachtoffer 1]
          

De officier van justitie heeft gevorderd de kosten van de helm van het materieel gevorderde deel af te trekken en voor het windscherm een bedrag van €50,- op te nemen. Het windscherm is in beslag genomen door de politie en zal worden terug gegeven. Het windscherm is beschadigd maar hoeft niet vervangen te worden. Het gevorderde bedrag van € 1.000,- aan immateriële schade acht de officier van justitie billijk. De officier van justitie heeft gevorderd een bedrag van € 3.767,81 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 





            [slachtoffer 2]
          

De officier van justitie heeft gevorderd het bedrag aan materiële schade toe te wijzen, maar het bedrag aan immateriële schade te matigen tot € 300,-. Het letsel is immers door hetgeen onder feit 3 bewezen kan worden verklaard, ontstaan, maar de handelingen van verdachten waren niet hierop gericht. De officier van justitie heeft gevorderd een bedrag van € 349,32 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 





            [slachtoffer 5]
          

De officier van justitie heeft gevorderd de kosten van het horloge, het eigen risico en het verlies aan arbeidsinkomen van het materieel gevorderde deel af te trekken, nu deze kosten onvoldoende zijn onderbouwd. Het gevorderde bedrag van € 650,- aan immateriële schade acht de officier van justitie billijk. De officier van justitie heeft gevorderd een bedrag van € 1.763,88 hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel, en de vordering voor het overige niet-ontvankelijk te verklaren. 




Parketnummer 16/267763-21






            [slachtoffer 8]
          

De officier van justitie heeft gevorderd [slachtoffer 8] niet-ontvankelijk te verklaren in diens vordering, gelet op de gevorderde vrijspraak van verdachte voor feit 2. 





            [slachtoffer 11]
          

De officier van justitie heeft gevorderd de vordering hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel. Hoewel de reiskosten (€ 10,-) niet zijn onderbouwd, acht de officier van justitie het bedrag redelijk en voor toewijzing vatbaar. Het immateriële deel (€ 500,-) is voldoende onderbouwd. 





            [slachtoffer 12]
          

De officier van justitie heeft gevorderd de vordering hoofdelijk toe te wijzen, vermeerderd met de wettelijke rente en oplegging van de schadevergoedingsmaatregel. Hoewel de reiskosten (€ 3,50) en het immaterieel gevorderde bedrag (€ 250,-) niet zijn onderbouwd, acht de officier van justitie de bedragen redelijk en voor toewijzing vatbaar. 




9.2

Het standpunt van de verdediging




Parketnummer 16/253723-21 




De raadsman heeft zich op het standpunt gesteld dat de vordering van [slachtoffer 3] volledig kan worden toegewezen. Ten aanzien van de vordering van [slachtoffer 1] is verzocht voor de materiële schade maximaal € 1.000,- toe te wijzen en voor de immateriële schade acht de raadsman € 500,- billijk. Ten aanzien van de vordering van [slachtoffer 5] heeft de raadsman verzocht de officier van justitie te volgen. 




Parketnummer 16/267763-21




De raadsman heeft verzocht de vordering van [slachtoffer 8] af te wijzen, gelet op de bepleite vrijspraak. De raadsman heeft zich op het standpunt gesteld dat de vorderingen van [slachtoffer 11] en [slachtoffer 12] volledig kunnen worden toegewezen. 





9.3

Het oordeel van de rechtbank




Parketnummer 16/253723-21 






            [slachtoffer 3]
          





Materiële schade

De materiële schadevergoeding die wordt gevorderd, zal volledig worden toegewezen, nu deze kosten een rechtstreeks gevolg zijn van het onder feit 1 bewezen verklaarde en de kosten voldoende zijn onderbouwd. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening.






Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft opgelopen. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 3] heeft gehad. 
De rechtbank is van oordeel dat een bedrag van € 500,- in dit geval billijk is. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 899,05 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 1]
          





Materiële schade

De rechtbank is van oordeel dat de benadeelde partij door het onder feit 3 bewezen verklaarde rechtstreeks schade aan zijn scooter heeft geleden en dat hij medische kosten (eigen risico, tandarts) heeft gemaakt. De helm van de benadeelde partij is op de grond gegooid door de verdachten en daardoor niet meer bruikbaar. De rechtbank acht de gevorderde kosten voor de scooter echter onduidelijk en onvoldoende onderbouwd en maakt gebruik van haar bevoegdheid dit bedrag te schatten en schat deze schade op een bedrag van € 1.500,-. De rechtbank wijst aan materiële schade toe een bedrag van € 1.892,74, vermeerderd met de wettelijke rente vanaf 19 september 2021 tot de dag van de algehele voldoening, bestaande uit € 1.500,- voor de scooter, € 285,37 eigen risico zorgverzekering, € 62,93 helm en € 44,44 tandartskosten en verklaart de benadeelde partij voor het overige niet-ontvankelijk in zijn vordering.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 1] heeft gehad. 
De rechtbank is van oordeel dat een bedrag van € 750,- in dit geval billijk is. De rechtbank zal daarom de vordering tot het bedrag van € 750,- toewijzen, vermeerderd met de wettelijke rente vanaf 19 september 2021 tot de dag van de algehele voldoening.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 1.897,74 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 2]
          





Materiële schade

De materiële schade zal volledig worden toegewezen, nu deze kosten het rechtstreeks gevolg zijn van het onder feit 3 bewezen verklaarde feit en de kosten voldoende zijn onderbouwd. De rechtbank zal de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening. 




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit voor [slachtoffer 2] , de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 2] heeft gehad. De rechtbank is van oordeel dat een bedrag van € 750,- in dit geval billijk is. De rechtbank zal daarom de vordering toewijzen, vermeerderd met de wettelijke rente vanaf 19 september 2021 tot de dag van de algehele voldoening. 




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.

Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 799,32 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 5]
          





Materiële schade

De rechtbank acht de gevorderde schadevergoeding voor de schade aan de scooter en één helm toewijsbaar. De rechtbank is van oordeel dat op basis van het dossier niet kan worden gesteld dat aan een tweede helm schade is toegebracht. De rechtbank schat de schade voor de (ene) helm op een bedrag van € 75,-. De rechtbank acht het verder aannemelijk dat het eigen risico bij [slachtoffer 5] in rekening is gebracht (€ 385,-), nu uit het dossier blijkt dat er een ambulance is gekomen om te kijken naar de verwoningen van de benadeelde partij en er dus kosten gemaakt zijn. De rechtbank zal een bedrag van € 1.304,53 aan materiële schadevergoeding toewijzen, vermeerderd met de wettelijke rente vanaf 19 september 2021 tot de dag van de algehele voldoening. Deze kosten zijn naar het oordeel van de rechtbank het rechtstreeks gevolg zijn van het onder feit 4 bewezen verklaarde feit en zijn voldoende onderbouwd. Uit de aangifte blijkt niet dat het horloge van de benadeelde partij is beschadigd. De kosten voor het verlies aan verdienvermogen acht de rechtbank onduidelijk en onvoldoende onderbouwd. De rechtbank verklaart de benadeelde partij in zoverre niet-ontvankelijk in zijn vordering. 




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Bij het bepalen van de hoogte van de toe te wijzen immateriële schadevergoeding heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 5] heeft gehad. 
De rechtbank is van oordeel dat een bedrag van € 650,- in dit geval billijk is. De rechtbank zal daarom de vordering tot het bedrag van € 650,- toewijzen, vermeerderd met de wettelijke rente vanaf 19 september 2021 tot de dag van de algehele voldoening. 




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag. Dat betekent dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.





Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 1.954,53 te vermeerderen met de gevorderde wettelijke rente vanaf 19 september 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 




Parketnummer 16/267763-21






            [slachtoffer 8]
          

De rechtbank verklaart [slachtoffer 8] niet-ontvankelijk in diens vordering, nu verdachte van het onder feit 2 tenlastegelegde wordt vrijgesproken. 





            [slachtoffer 11]
          





Materiële schade

De materiële schade van € 10,- zal volledig worden toegewezen, nu deze kosten het rechtstreeks gevolg zijn van het aan verdachte onder feit 4 tenlastegelegde.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. Uit het dossier volgt verder dat [slachtoffer 11] (mogelijk) een blijvend litteken boven zijn wenkbrauw overhoudt aan het door verdachten gepleegde geweld. De rechtbank veroordeelt verdachte tot betaling van € 500,-. Bij het bepalen van de hoogte van dit bedrag heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 11] heeft gehad.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag, vermeerderd met de wettelijke rente vanaf 17 juli 2021 tot de dag van de algehele voldoening, met dien verstande dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 510,- te vermeerderen met de gevorderde wettelijke rente vanaf 17 juli 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





            [slachtoffer 12]
          





Materiële schade

De materiële schade van € 3,50 zal volledig worden toegewezen, nu deze kosten het rechtstreeks gevolg zijn van het aan verdachte onder feit 4 tenlastegelegde.




Immateriële schade

De rechtbank is van oordeel dat aan de benadeelde partij door het bewezen verklaarde rechtstreeks immateriële schade is toegebracht, nu de benadeelde partij door het door verdachte begane feit pijn en letsel heeft ondervonden. De rechtbank veroordeelt verdachte tot betaling van € 250,-. Bij het bepalen van de hoogte van dit bedrag heeft de rechtbank rekening gehouden met de ernst van (de gevolgen van) het feit, de bedragen die in soortgelijke gevallen en aan de andere slachtoffers worden toegekend en de impact die het feit op [slachtoffer 12] heeft gehad.




Hoofdelijkheid

De rechtbank veroordeelt verdachte hoofdelijk tot betaling aan benadeelde partij van het toegewezen bedrag, vermeerderd met de wettelijke rente vanaf 17 juli 2021 tot de dag van de algehele voldoening, met dien verstande dat indien en voor zover reeds door een ander/anderen (gedeeltelijk) is betaald, verdachte (in zoverre) van deze verplichting zal zijn bevrijd.




Schadevergoedingsmaatregel 

Als extra waarborg voor betaling zal de rechtbank ten behoeve van de benadeelde  partij aan verdachte de hoofdelijke verplichting opleggen tot betaling aan de Staat van het bedrag van € 253,50 te vermeerderen met de gevorderde wettelijke rente vanaf 17 juli 2021tot de dag van volledige betaling. Bij gebreke van betaling zal geen gijzeling worden toegepast. 



De betaling die is gedaan aan de Staat wordt op de verplichting tot betaling aan de benadeelde partij in mindering gebracht. Dit geldt andersom ook indien betaling is gedaan aan de benadeelde partij. 




Proceskosten 

Verdachte zal ook worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil. 





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 63, 77a, 77g, 77i, 77w, 77wa, 77wc, 77x, 77y, 77z, 77aa, 77gg, 141, 312 en 317 van het Wetboek van Strafrecht, zoals de artikelen luidden ten tijde van het bewezen verklaarde.




11BESLISSING


De rechtbank:




Vrijspraak


- verklaart het onder parketnummer 16/253723-21, feit 3 primair en het onder parketnummer 16/267763-21, feit 2 en feit 3 primair tenlastegelegde gelegde niet bewezen en spreekt verdachte daarvan vrij; 



Bewezenverklaring


- verklaart het onder parketnummer 16/253723-21, feit 1 primair, feit 2 primair, feit 3 subsidiair, feit 4 en feit 5 en het onder parketnummer 16/267763-21, feit 1 primair, feit 3 subsidiair en feit 4 primair tenlastegelegde bewezen zoals hiervoor in rubriek 5 is vermeld;
- verklaart hetgeen meer of anders ten laste gelegde niet bewezen en spreekt verdachte daarvan vrij; 



Jeugddetentie


- veroordeelt verdachte tot een jeugddetentie van 100 dagen; 
- bepaalt dat de tijd, door verdachte vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van de jeugddetentie in mindering zal worden gebracht; 
- bepaalt dat van de jeugddetentie een gedeelte van 80 dagen, niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene en/of bijzondere voorwaarden niet heeft nageleefd;

- stelt daarbij een proeftijd van twee (2) jaren vast; 

- als algemene voorwaarden gelden dat verdachte: 

* 	zich voor het einde van de proeftijd niet schuldig maakt aan een strafbaar feit;
* 	ten behoeve van het vaststellen van zijn identiteit medewerking verleent aan het nemen van één of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;
* 	medewerking verleent aan het reclasseringstoezicht, bedoeld in artikel 77aa van het Wetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen; 


- als bijzondere voorwaarden gelden dat verdachte: 

* 	zich zal houden aan de aanwijzingen, gegeven door Samen Veilig Midden-Nederland in het kader van de maatregel Toezicht & Begeleiding en verdachte zich meldt op afspraken met de jeugdreclassering, zo vaak en zolang de jeugdreclassering dat nodig vindt;
* 	zich laat behandelen door De Waag, of een soortgelijke instelling, te bepalen door de reclassering. De behandeling duurt de gehele proeftijd of zoveel korter als de reclassering nodig vindt. Verdachte houdt zich aan de huisregels en aanwijzingen die de zorginstelling geeft voor behandeling;


- waarbij de jeugdreclassering Samen Veilig Midden-Nederland, locatie Utrecht opdracht wordt gegeven als bedoeld in artikel 77aa van het Wetboek van Strafrecht toezicht te houden op de naleving van de voorwaarden en verdachte ten behoeve daarvan te begeleiden;



Gedragsbeïnvloedende maatregel


- legt aan verdachte op de maatregel betreffende het gedrag van de jeugdige voor de duur van 12 maanden, die eruit bestaat dat verdachte:

* 	zich binnen drie werkdagen na het ingaan van de maatregel meldt bij Samen Veilig Midden-Nederland op het adres Tiberdreef 8 (3561 GG) te Utrecht. Verdachte blijft zich melden op afspraken met de reclassering zo vaak en zo lang de reclassering dat nodig vindt;
* 	zich zal houden aan de aanwijzingen, gegeven door Samen Veilig Midden-Nederland in het kader van de maatregel Toezicht & Begeleiding, waarvan maximaal 12 maanden in het kader van de maatregel ITB Harde Kern en verdachte zich meldt op afspraken met de jeugdreclassering, zo vaak en zolang de jeugdreclassering dat nodig vindt;
* 	zich laat behandelen door De Waag, of een soortgelijke instelling, te bepalen door de reclassering. De behandeling duurt zo lang de maatregel loopt of zoveel korter als de reclassering nodig vindt. Verdachte houdt zich aan de huisregels en aanwijzingen die de zorginstelling geeft voor behandeling;
* 	zal meewerken aan het vinden en behouden van passende dagbesteding in de vorm van school, (vrijwilligers)werk en/of hobby’s. Verdachte geeft de reclassering in het geval van een opleiding of (bij)baan inzicht in zijn les- of werkrooster en zal naar school gaan volgens dit lesrooster. Ook overlegt verdachte met de reclassering over eventuele nieuwe opleidingen en/of stages;
* 	op geen enkele wijze – direct of indirect – contact zal zoeken, hebben of onderhouden met de medeverdachten [medeverdachte 2] , geboren op [2003] , en [medeverdachte 1] , geboren op [2004] . De politie ziet toe op handhaving van dit verbod;
* 	op geen enkele wijze – direct of indirect – contact zal zoeken, hebben of onderhouden met de slachtoffers [slachtoffer 1] , [slachtoffer 2] , [slachtoffer 4] , [slachtoffer 9] , [slachtoffer 10] , [slachtoffer 12] , [slachtoffer 11] en [slachtoffer 13] , tenzij contact in het kader van herstelbemiddeling door de reclassering nodig wordt geacht. De politie ziet toe op handhaving van dit verbod;
* 	geen alcohol en/of drugs gebruikt. De reclassering kan urineonderzoek, ademonderzoek (blaastest) en bloedonderzoek gebruiken voor de controle. De reclassering bepaalt hoe vaak verdachte wordt gecontroleerd;
* 	verdachte dient van 20:00 uur ’s avonds tot 07:00 uur ’s ochtends aanwezig te zijn op zijn woonadres ( [adres] te [woonplaats] ), zolang de reclassering dit noodzakelijk acht, met uitzondering van de uren welke verdachte naar school, stage en therapie/begeleiding gaat, welk locatiegebod wordt gecontroleerd middels Elektronische Monitoring (EC). De reclassering kan andere tijden bepalen, als zij dit nodig vindt. Het toezicht en de begeleiding op de EC wordt uitgevoerd door Samen Veilig Midden-Nederland. Het locatiegebod duurt gedurende de eerste zes maanden van de maatregel, of zoveel korter als de reclassering nodig vindt;


- beveelt, voor het geval verdachte niet naar behoren aan de tenuitvoerlegging van de maatregel heeft meegewerkt, de maatregel zal worden vervangen door jeugddetentie voor de duur van 12 maanden;
- waarbij de jeugdreclassering Samen Veilig Midden-Nederland, locatie Utrecht opdracht wordt gegeven als bedoeld in artikel 77aa van het Wetboek van Strafrecht toezicht te houden op de naleving van de voorwaarden en verdachte ten behoeve daarvan te begeleiden;
- beveelt dat het programma waaruit de maatregel bestaat op grond van artikel 77w van het Wetboek van Strafrecht dadelijk uitvoerbaar is; 



16/253723-21





Voorlopige hechtenis 


- heft op het geschorste bevel tot voorlopige hechtenis;



Benadeelde partij [slachtoffer 3]




wijst de vordering van [benadeelde] , als wettelijk vertegenwoordiger van [slachtoffer 3] , toe tot een bedrag van € 899,05;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 899,05 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 1]




wijst de vordering van [slachtoffer 1] toe tot een bedrag van € 1.892,74;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart de benadeelde partij wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 1.897,74 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 2]




wijst de vordering van [slachtoffer 2] toe tot een bedrag van € 799,32;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 799,32 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 5]




wijst de vordering van [slachtoffer 5] toe tot een bedrag van € 1.954,53;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 19 september 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart de benadeelde partij wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 1.954,53 te betalen, vermeerderd met de wettelijke rente vanaf 19 september 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





16/253723-21





Benadeelde partij [slachtoffer 8]




verklaart de benadeelde partij niet-ontvankelijk in de vordering; 


veroordeelt de benadeelde partij in de kosten door de verdachte gemaakt, tot op heden begroot op nihil; 





Benadeelde partij [slachtoffer 11]




wijst de vordering van [slachtoffer 11] toe tot een bedrag van € 510,-;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 17 juli 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 510,- te betalen, vermeerderd met de wettelijke rente vanaf 17 juli 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed;





Benadeelde partij [slachtoffer 12]




wijst de vordering van [slachtoffer 12] toe tot een bedrag van € 253,50;


veroordeelt verdachte hoofdelijk tot betaling van het toegewezen bedrag, vermeerderd met de wettelijke rente vanaf 17 juli 2021 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


veroordeelt verdachte ook in de kosten door de benadeelde partij gemaakt ten behoeve van de tenuitvoerlegging van deze uitspraak nog te maken, tot op heden begroot op nihil;


legt verdachte de hoofdelijke verplichting op ten behoeve van de benadeelde partij aan de Staat € 253,50 te betalen, vermeerderd met de wettelijke rente vanaf 17 juli 2021 tot de dag van volledige betaling. Bij gebreke van betaling zal geen gijzeling worden toegepast;


bepaalt dat verdachte van zijn verplichting tot het vergoeden van schade is bevrijd als hij of (een van) zijn mededader(s) op een van de hiervoor beschreven manieren de schade aan de benadeelde dan wel aan de Staat heeft vergoed.





Dit vonnis is gewezen door mr. E.J. van Rijssen, voorzitter tevens kinderrechter, mrs. I.G.C. Bij de Vaate en  A.M.M. Lemmen, rechters, in tegenwoordigheid van mr. R.H. Lagerweij, griffier, en is uitgesproken op de openbare terechtzitting van 2 maart 2022.



De jongste rechter is buiten staat dit vonnis mede te ondertekenen.




Bijlage: de tenlastelegging




Aan verdachte wordt ten laste gelegd dat: 




Parketnummer 16/253723-21 





Feit 1

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen,
een telefoon, in elk geval enig goed, dat/die geheel of ten dele aan [slachtoffer 3] 
 , in elk geval aan een ander dan aan verdachte en/of zijn mededader(s) 
toebehoorde(n) heeft weggenomen met het oogmerk om het zich wederrechtelijk 
toe te eigenen, terwijl deze diefstal werd voorafgegaan, vergezeld en/of gevolgd van 
geweld en/of bedreiging met geweld tegen die [slachtoffer 3] , gepleegd met het 
oogmerk om die diefstal voor te bereiden of gemakkelijk te maken, of om, bij 
betrapping op heterdaad, aan zichzelf of andere deelnemers aan het misdrijf hetzij 
de vlucht mogelijk te maken, hetzij het bezit van het gestolene te verzekeren, door 
die [slachtoffer 3] (hard) te duwen, waarna die [slachtoffer 3] viel, en/of (vervolgens) 
een of meerdere malen tegen het hoofd te schoppen en/of te trappen, en/of een fles 
tegen het hoofd te gooien, terwijl die [slachtoffer 3] op de grond lag;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht )



subsidiair althans, indien het vorenstaande niet tot een veroordeling mocht of zou 
kunnen leiden:



hij op of omstreeks 19 september 2021 te Eemnes, althans in Nederland,
openlijk, te weten op/aan de Te Veenweg Noord, in elk geval op of aan de openbare 
weg en/of op een voor het publiek toegankelijke plaats, in vereniging geweld heeft 
gepleegd tegen een persoon, te weten [slachtoffer 3] , door die [slachtoffer 3] 
(hard) te duwen, waarna die [slachtoffer 3] viel, en/of (vervolgens) een of meerdere 
malen tegen het hoofd te schoppen en/of te trappen, en/of een fles tegen het hoofd 
te gooien, terwijl die [slachtoffer 3] op de grond lag, terwijl dit door hem gepleegde 
geweld enig lichamelijk letsel, te weten een wond op het achterhoofd, voor 
slachtoffer ten gevolge heeft gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 2

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen, een (elektrische) fiets 
en/of een of meerdere airpods en/of een airpods case, althans doosje, in elk geval 
enig goed, die/dat geheel of ten dele aan [slachtoffer 4] , in elk geval aan een ander dan 
aan verdachte en/of zijn mededader(s) toebehoorde(n) heeft weggenomen met het 
oogmerk om het zich wederrechtelijk toe te eigenen, terwijl deze diefstal werd 
voorafgegaan, vergezeld en/of gevolgd van geweld en/of bedreiging met geweld 
tegen die [slachtoffer 4] , gepleegd met het oogmerk om die diefstal voor te bereiden of 
gemakkelijk te maken, of om, bij betrapping op heterdaad, aan zichzelf of andere 
deelnemers aan het misdrijf hetzij de vlucht mogelijk te maken, hetzij het bezit van 
het gestolene te verzekeren, door die [slachtoffer 4] bij de keel/hals, althans het 
bovenlichaam te pakken/grijpen en/of in die keel/hals te knijpen en/of 
(ondertussen) met die keel/hals, althans het bovenlichaam naar de grond te 
duwen/drukken;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht )




Feit 3

hij, op of omstreeks 19 september 2021 te Eemnes, althans in Nederland, tezamen 
en in vereniging met een of meer anderen, althans alleen, ter uitvoering van het 
door verdachte voorgenomen misdrijf om een scooter, merk Vespa, en/of een helm,
in elk geval enig goed, dat/die geheel of ten dele aan [slachtoffer 1] , in elk geval aan 
een ander dan aan verdachte en/of zijn mededader(s) toebehoorde(n) weg te 
nemen met het oogmerk om het zich wederrechtelijk toe te eigenen, immers 
heeft/hebben hij/zij de sleutel van de scooter vast gepakt en/of getracht deze uit het 
contactslot van de scooter te halen en/of de helm van het hoofd van die [slachtoffer 1] 
gehaald, terwijl de uitvoering van dat voorgenomen misdrijf niet is voltooid,
welke poging tot diefstal werd voorafgegaan, vergezeld en/of gevolgd van geweld 
en/of bedreiging met geweld tegen die [slachtoffer 1] ,
gepleegd met het oogmerk om die voorgenomen diefstal voor te bereiden of 
gemakkelijk te maken, of om, bij betrapping op heterdaad, aan zichzelf en/of 
andere deelnemer(s) aan het misdrijf hetzij de vlucht mogelijk te maken, hetzij het 
bezit van het gestolene te verzekeren,
door die [slachtoffer 1] een of meerdere malen in het gezicht, althans tegen het hoofd, te 
slaan/stompen en/of een of meerdere malen tegen het lichaam te 
trappen/schoppen, terwijl die [slachtoffer 1] op de grond lag;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2 
ahf/sub 2 Wetboek van Strafrecht, art 45 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou 
kunnen leiden:



hij, op of omstreeks 19 september 2021 te Eemnes, althans in Nederland, openlijk, 
te weten op/aan de Laarderweg, in elk geval op of aan de openbare weg en/of op 
een voor het publiek toegankelijke plaats, in vereniging geweld heeft gepleegd tegen 
een persoon, te weten [slachtoffer 1] door die [slachtoffer 1] een of meerdere malen in het 
gezicht, althans tegen het hoofd, te slaan/stompen en/of een of meerdere malen 
tegen het lichaam te trappen/schoppen, terwijl die [slachtoffer 1] op de grond lag,
terwijl dit door hem gepleegde geweld enig lichamelijk letsel, te weten een snee, 
althans een snijwond, en/of een hematoom en/of zwellingen in het gezicht, voor 
die [slachtoffer 1] ten gevolge heeft gehad; 



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 4

hij, op of omstreeks 19 september 2021 te Blaricum, althans in Nederland, openlijk, 
te weten, op/aan de Stachouwerweg, in elk geval op of aan de openbare weg en/of 
op een voor het publiek toegankelijke plaats, in vereniging geweld heeft gepleegd 
tegen een persoon en/of een goed te weten [slachtoffer 5] door die [slachtoffer 5] een of 
meerdere malen in het gezicht, althans tegen het hoofd, te slaan/stompen en/of 
tegen de ribben, althans het lichaam, te trappen/schoppen en/of een of meerdere 
malen, terwijl die [slachtoffer 5] op de grond lag, tegen het lichaam te slaan/stompen en/of 
tegen het hoofd te trappen/schoppen, terwijl dit door hem gepleegde geweld enig 
lichamelijk letsel, te weten een bloedneus en/of zwellingen in het gezicht, voor 
slachtoffer ten gevolge heeft gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Feit 5

hij, op of omstreeks 19 september 2021 te Laren, althans in Nederland, openlijk, te 
weten op/aan de Eemnesserweg, in elk geval op of aan de openbare weg en/of op 
een voor het publiek toegankelijke plaats, in vereniging geweld heeft gepleegd tegen 
een persoon en/of een goed te weten [slachtoffer 6] door die [slachtoffer 6] een 
of meerdere malen in het gezicht, althans tegen het hoofd, te stompen en/of te 
slaan, terwijl dit door hem gepleegde geweld enig lichamelijk letsel, te weten 
schrammen en/of zwellingen in het gezicht, voor slachtoffer ten gevolge heeft 
gehad;



( art 141 lid 1 Wetboek van Strafrecht, art 141 lid 2 ahf/sub 1 Wetboek van Strafrecht )




Parketnummer 16/267763-21





Feit 1

hij op of omstreeks 20 april 2021 te Laren, openlijk, te weten, de Jordaan, in elk geval
op of aan de openbare weg en/of op een voor het publiek toegankelijke plaats, in
vereniging geweld heeft gepleegd tegen een persoon en/of een goed te weten [slachtoffer 7]
 door die [slachtoffer 7] bij diens keel/nek, althans bij de
kraag van diens jas vast te pakken en/of -vervolgens- (met kracht) meermalen,
althans eenmaal, tegen of op het gezicht, althans tegen of op het hoofd, van die [slachtoffer 7]
 te stompen en/of te slaan;



( art 141 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 20 april 2021 te Laren, tezamen en in vereniging met een of meer
anderen, althans alleen [slachtoffer 7] heeft mishandeld door die [slachtoffer 7]
 bij diens keel/nek, althans bij de kraag van diens jas, vast te pakken
en/of -vervolgens- (met kracht) meermalen, althans eenmaal, tegen of op het
gezicht, althans tegen of op het hoofd, van die [slachtoffer 7] , te stompen
en/of te slaan;



( art 300 lid 1 Wetboek van Strafrecht, art 47 lid 1 ahf/sub 1 Wetboek van Strafrecht )




Feit 2

hij op of omstreeks 3 juli 2021 te Hilversum, tezamen en in vereniging met een of
meer anderen, althans alleen, ter uitvoering van het door verdachte voorgenomen
misdrijf om ear-pods en/of een telefoon en/of pasjes en/of geld, althans geld en/of
goed(eren) van zijn/hun gading, in elk geval enig goed, dat/die geheel of ten dele
aan [slachtoffer 8] , in elk geval aan een ander dan aan verdachte en/of zijn
mededader(s) toebehoorde(n) weg te nemen met het oogmerk om het zich
wederrechtelijk toe te eigenen en deze poging diefstal te doen voorafgaan, te doen
vergezellen en/of te doen volgen van geweld en/of bedreiging met geweld tegen die

        [slachtoffer 8] , te plegen met het oogmerk om die voorgenomen diefstal voor te
bereiden of gemakkelijk te maken, of om, bij betrapping op heterdaad, aan zichzelf
en/of andere deelnemer(s) aan het misdrijf hetzij de vlucht mogelijk te maken,
hetzij het bezit van het gestolene te verzekeren,
opzettelijk gewelddadig en/of dreigend

- ( met kracht) tegen of in de zij, althans tegen of op het lichaam, van die [slachtoffer 8]

heeft/hebben geschopt en/of getrapt en/of gestompt en/of geslagen, terwijl die De
Vries op een fiets zat, waardoor of waarna die [slachtoffer 8] van zijn fiets op de grond viel
of terecht kwam en/of

- ( vervolgens) (met kracht) meermalen, althans eenmaal tegen of in de zij en/of de

rug, althans tegen of op het lichaam van die [slachtoffer 8] heeft/hebben geschopt en/of
getrapt, zulks terwijl die [slachtoffer 8] op de grond lag en/of

- hierbij de woorden heeft/hebben gesproken: ""Geef je ear pods, telefoon, pasjes en
geld"", althans woorden van dergelijk dreigende aard en/of strekking en/of
- de zakken van de jas van die [slachtoffer 8] heeft/hebben doorzocht,
terwijl de uitvoering van dat voorgenomen misdrijf niet is voltooid;


( art 310 Wetboek van Strafrecht, art 312 lid 1 Wetboek van Strafrecht, art 312 lid 2
ahf/sub 2 Wetboek van Strafrecht, art 45 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 3 juli 2021 te Hilversum,
tezamen en in vereniging met een of meer anderen, althans alleen,
ter uitvoering van het door verdachte en/of zijn mededader(s) voorgenomen
misdrijf om met het oogmerk om zich en/of een ander wederrechtelijk te bevoordelen
door geweld en/of bedreiging met geweld

        [slachtoffer 8] te dwingen tot de afgifte van ear pods en/of een telefoon en/of pasjes
en/of geld, althans geld en/of goed(eren) van zijn/hun gading, in elk geval enig
goed, dat/die geheel of ten dele aan die [slachtoffer 8] , in elk geval aan die [slachtoffer 8]
en/of een derde toebehoorde(n)
opzettelijk gewelddadig en/of dreigend

- ( met kracht) tegen of in de zij, althans tegen of op het lichaam, van die [slachtoffer 8]

heeft/hebben geschopt en/of getrapt en/of gestompt en/of geslagen, terwijl die De
Vries op een fiets zat, waardoor of waarna die [slachtoffer 8] van zijn fiets op de grond viel
of terecht kwam en/of

- ( vervolgens) (met kracht) meermalen, althans eenmaal tegen of in de zij en/of de

rug, althans tegen of op het lichaam van die [slachtoffer 8] heeft/hebben geschopt en/of
getrapt, zulks terwijl die [slachtoffer 8] op de grond lag en/of

- hierbij de woorden heeft/hebben gesproken: ""Geef je ear pods, telefoon, pasjes en
geld"", althans woorden van dergelijk dreigende aard en/of strekking, en/of
- de zakken van de jas van die [slachtoffer 8] heeft/hebben doorzocht,
terwijl de uitvoering van dat voorgenomen misdrijf niet is voltooid;


( art 312 lid 2 ahf/sub 2 Wetboek van Strafrecht, art 317 lid 1 Wetboek van Strafrecht,
art 45 lid 1 Wetboek van Strafrecht )




Feit 3

hij op of omstreeks 3 juli 2021 te Laren
tezamen en in vereniging met een of meer anderen, althans alleen,
een Iphone 7, in elk geval enig goed, dat/die geheel of ten dele aan [slachtoffer 9] , in
elk geval aan een ander dan aan verdachte en/of zijn mededader(s) toebehoorde(n)
heeft weggenomen met het oogmerk om het zich wederrechtelijk toe te eigenen,
terwijl deze diefstal werd voorafgegaan, vergezeld en/of gevolgd van geweld en/of
bedreiging met geweld tegen [slachtoffer 9] en/of [slachtoffer 10] , gepleegd met
het oogmerk om die diefstal voor te bereiden of gemakkelijk te maken, of om, bij
betrapping op heterdaad, aan zichzelf of andere deelnemers aan het misdrijf hetzij
de vlucht mogelijk te maken, hetzij het bezit van het gestolene te verzekeren, door
opzettelijk gewelddadig en/of dreigend

- naast die [slachtoffer 9] en/of die [slachtoffer 10] te gaan rijden, terwijl die [slachtoffer 9] en/of

die [slachtoffer 10] aldaar fietsten en/of daarbij de woorden toe te voegen: ""Heb je aer
pods bij je?"" en/of ""Geef je pinpas"" en/of

- die [slachtoffer 9] en/of die [slachtoffer 10] bij diens/hun arm(en) vast te pakken en/of

vast te houden, terwijl die [slachtoffer 9] en/of die [slachtoffer 10] aldaar fietsten, waardoor
of waarna die [slachtoffer 9] en/of die [slachtoffer 10] op de grond vielen of terechtkwamen
en/of

- ( vervolgens) die [slachtoffer 9] en/of die [slachtoffer 10] (met kracht) meermalen, althans

eenmaal, te stompen en/of te slaan tegen of op diens/hun gezichten, althans
diens/hun hoofden, zulks terwijl die [slachtoffer 9] en/of die [slachtoffer 10] op de grond
lagen en/of

- die [slachtoffer 9] en/of die [slachtoffer 10] (met kracht) meermalen, althans eenmaal, te

schoppen en/of te trappen tegen diens/hun bovenbe(e)n(en), althans diens/hun
licha(a)m(en), zulks terwijl die [slachtoffer 9] en/of die [slachtoffer 10] op de grond lagen;



( art 310 Wetboek van Strafrecht, art 312 lid 1 Wetboek van Strafrecht, art 312 lid 2
ahf/sub 2 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 3 juli 2021 te Laren
tezamen en in vereniging met een of meer anderen, althans alleen,
met het oogmerk om zich en/of een ander wederrechtelijk te bevoordelen
door geweld en/of bedreiging met geweld

        [slachtoffer 9] heeft gedwongen tot de afgifte van een Iphone 7, in elk geval enig
goed, dat/die geheel of ten dele aan [slachtoffer 9] , in elk geval aan die [slachtoffer 9]
en/of een derde toebehoorde(n)
door

- naast die [slachtoffer 9] en/of [slachtoffer 10] te gaan rijden, terwijl die [slachtoffer 9]

en/of die [slachtoffer 10] aldaar fietsten en/of daarbij de woorden toe te voegen: ""Heb
je aer pods bij je?"" en/of ""Geef je pinpas"" en/of

- die [slachtoffer 9] en/of die [slachtoffer 10] bij diens/hun arm(en) vast te pakken en/of

vast te houden, terwijl die [slachtoffer 9] en/of die [slachtoffer 10] aldaar fietsten, waardoor
of waarna die [slachtoffer 9] en/of die [slachtoffer 10] op de grond vielen of terechtkwamen
en/of

- ( vervolgens) die [slachtoffer 9] en/of die [slachtoffer 10] (met kracht) meermalen, althans 

eenmaal, te stompen en/of te slaan tegen of op diens/hun gezichten, althans
diens/hun hoofden, zulks terwijl die [slachtoffer 9] en/of die [slachtoffer 10] op de grond
lagen en/of

- die [slachtoffer 9] en/of die [slachtoffer 10] (met kracht) meermalen, althans eenmaal, te

schoppen en/of te trappen tegen diens/hun bovenbe(e)n(en), althans diens/hun
licha(a)m(en), zulks terwijl die [slachtoffer 9] en/of die [slachtoffer 10] op de grond lagen;



( art 312 lid 2 ahf/sub 2 Wetboek van Strafrecht, art 317 lid 1 Wetboek van Strafrecht,
art 317 lid 3 Wetboek van Strafrecht )




Feit 4

hij op of omstreeks 17 juli 2021 te Laren,
openlijk, te weten, de Zevenend en/of het Plein, in elk geval op of aan de openbare
weg en/of op een voor het publiek toegankelijke plaats,
in vereniging
geweld heeft gepleegd tegen een persoon en/of een goed te weten [slachtoffer 10]
 en/of [slachtoffer 11] en/of [slachtoffer 12] en/of [slachtoffer 13]
door

- ( met kracht) meermalen, althans eenmaal, te schoppen en/of te trappen tegen of

op de been/benen, althans tegen of op het lichaam van die [slachtoffer 10]
en/of

- ( met kracht) meermalen, althans eenmaal, te stompen en/of te slaan tegen of op
het hoofd van die [slachtoffer 11] en/of
- ( met kracht) meermalen, althans eenmaal, te schoppen en/of te trappen, tegen of
op het lichaam van die [slachtoffer 11] , zulks terwijl die [slachtoffer 11] op de grond lag en/of
- ( met kracht) te stompen en/of te slaan, tegen of op het hoofd van die [slachtoffer 12] ,
waardoor of waarna die [slachtoffer 12] met haar hoofd tegen een paal aan kwam of viel en/of
- ( met kracht) te stompen en/of te slaan, tegen of op het gezicht, althans het hoofd,

van die [slachtoffer 13] , waardoor of waarna die [slachtoffer 13] met zijn hoofd tegen een
stalen buis aankwam of viel;



( art 141 lid 1 Wetboek van Strafrecht )



subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 17 juli 2021 te Laren,
tezamen en in vereniging met een of meer anderen, althans alleen

        [slachtoffer 10] en/of [slachtoffer 11] en/of [slachtoffer 12] en/of [slachtoffer 13] heeft mishandeld
door

- ( met kracht) meermalen, althans eenmaal, te schoppen en/of te trappen tegen of

op de been/benen, althans tegen of op het lichaam van die [slachtoffer 10]
en/of

- ( met kracht) meermalen, althans eenmaal, te stompen en/of te slaan tegen of op
het hoofd van die [slachtoffer 11] en/of
- ( met kracht) meermalen, althans eenmaal, te schoppen en/of te trappen, tegen of
op het lichaam van die [slachtoffer 11] , zulks terwijl die [slachtoffer 11] op de grond lag en/of
- ( met kracht) te stompen en/of te slaan, tegen of op het hoofd van die [slachtoffer 12] ,
waardoor of waarna die [slachtoffer 12] met haar hoofd tegen een paal aan kwam of viel en/of
- ( met kracht) te stompen en/of te slaan, tegen of op het gezicht, althans het hoofd,

van die [slachtoffer 13] , waardoor of waarna die [slachtoffer 13] met zijn hoofd tegen een
stalen buis aankwam of viel;



( art 300 lid 1 Wetboek van Strafrecht, art 47 lid 1 ahf/sub 1 Wetboek van Strafrecht )




 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte processen-verbaal van 23 september 2021, 5 oktober 2021 en 13 december 2021, genummerd 2021299656, opgemaakt door politie Midden-Nederland, doorgenummerd 1 tot en met 283. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal van 6 november 2021, genummerd 2021132240, opgemaakt door politie Midden-Nederland, doorgenummerd 1 tot en met 164. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.

",Rechtbank Midden-Nederland,2022-03-02,2022-03-02,16/253723-21 en 16/267763-21 (gev. ttz),Uitspraak,,,Strafrecht,Eerste aanleg - meervoudig,"
Verdachte wordt voor acht geweldsmisdrijven (diefstal met geweld in vereniging, openlijk geweld en afpersing in vereniging) veroordeeld tot een jeugddetentie van 100 dagen waarvan 80 dagen voorwaardelijk met een proeftijd 2 jaar en een GBM voor 12 maanden. Deze GBM bestaat onder meer uit ITB Harde Kern, behandeling, een alcohol- en drugsverbod en contactverboden met medeverdachten en slachtoffers en is dadelijk uitvoerbaar. (Gedeeltelijke) toewijzing van de vorderingen van diverse benadeelde partijen. Opheffing van het geschorste bevel voorlopige hechtenis.
","

Rechtspraak.nl

","Verdachte wordt voor acht geweldsmisdrijven (diefstal met geweld in vereniging, openlijk geweld en afpersing in vereniging) veroordeeld tot een jeugddetentie van 100 dagen waarvan 80 dagen voorwaardelijk met een proeftijd 2 jaar en een GBM voor 12 maanden. Deze GBM bestaat onder meer uit ITB Harde Kern, behandeling, een alcohol- en drugsverbod en contactverboden met medeverdachten en slachtoffe..."
322,ECLI:NL:RBGEL:2022:1133,,Rechtbank Gelderland,2022-03-02,2022-03-02,"NL22.2611 VK, NL22.2612 VK",Uitspraak,,,Bestuursrecht; Vreemdelingenrecht,,,,No summary available
323,ECLI:NL:RBAMS:2022:896,,Rechtbank Amsterdam,2022-03-02,2022-03-02,AMS 21/4094,Uitspraak,,,Bestuursrecht; Bestuursprocesrecht,,,,No summary available
324,ECLI:NL:RBAMS:2022:891,,Rechtbank Amsterdam,2022-03-02,2022-03-02,AMS 19/5136,Uitspraak,,,Bestuursrecht; Bestuursprocesrecht,,,,No summary available
325,ECLI:NL:RBAMS:2022:894,,Rechtbank Amsterdam,2022-03-02,2022-03-02,AMS 21/443,Uitspraak,,,Bestuursrecht; Bestuursprocesrecht,,,,No summary available
326,ECLI:NL:RBAMS:2022:892,,Rechtbank Amsterdam,2022-03-02,2022-03-02,AMS 19/2967,Uitspraak,,,Bestuursrecht; Bestuursprocesrecht,,,,No summary available
327,ECLI:NL:RBAMS:2022:897,,Rechtbank Amsterdam,2022-03-02,2022-03-02,AMS 21/1134 V,Uitspraak,,,Bestuursrecht; Bestuursprocesrecht,,,,No summary available
328,ECLI:NL:RBAMS:2022:895,,Rechtbank Amsterdam,2022-03-02,2022-03-02,AMS 21/4761,Uitspraak,,,Bestuursrecht; Bestuursprocesrecht,,,,No summary available
329,ECLI:NL:RBAMS:2022:893,,Rechtbank Amsterdam,2022-03-02,2022-03-02,AMS 21/1352,Uitspraak,,,Bestuursrecht; Bestuursprocesrecht,,,,No summary available
330,ECLI:NL:RBAMS:2022:900,,Rechtbank Amsterdam,2022-03-02,2022-03-02,AMS 21/2584 V,Uitspraak,,,Bestuursrecht; Bestuursprocesrecht,,,,No summary available
331,ECLI:NL:RBAMS:2022:899,,Rechtbank Amsterdam,2022-03-02,2022-03-02,AMS 20/4922 V,Uitspraak,,,Bestuursrecht; Bestuursprocesrecht,,,,No summary available
332,ECLI:NL:RBAMS:2022:898,,Rechtbank Amsterdam,2022-03-02,2022-03-02,AMS 21/801 V,Uitspraak,,,Bestuursrecht; Bestuursprocesrecht,,,,No summary available
333,ECLI:NL:RBAMS:2022:901,,Rechtbank Amsterdam,2022-03-02,2022-03-02,AMS 21/5862 V,Uitspraak,,,Bestuursrecht; Bestuursprocesrecht,,,,No summary available
334,ECLI:NL:RBZWB:2022:1065,,Rechtbank Zeeland-West-Brabant,2022-03-02,2022-03-02,9541030_E02032022,Uitspraak,,,Civiel recht; Verbintenissenrecht,,,,No summary available
335,ECLI:NL:RBLIM:2022:1616,,Rechtbank Limburg,2022-03-02,2022-03-02,C/03/284296 / FA RK 20-4004,Uitspraak,,,Civiel recht; Personen- en familierecht,,,,No summary available
336,ECLI:NL:RBNHO:2022:1735,,Rechtbank Noord-Holland,2022-03-02,2022-03-02,C/15/286390 / FA RK 19-1609,Uitspraak,,,Civiel recht; Personen- en familierecht,,,,No summary available
337,ECLI:NL:RBLIM:2022:1617,,Rechtbank Limburg,2022-03-02,2022-03-02,C/03/299016 / FA RK 21-4532,Uitspraak,,,Civiel recht; Personen- en familierecht,,,,No summary available
338,ECLI:NL:RBZWB:2022:1067,,Rechtbank Zeeland-West-Brabant,2022-03-02,2022-03-02,C/02/394861 / FA RK 22/754,Uitspraak,,,Civiel recht; Personen- en familierecht,,,,No summary available
339,ECLI:NL:RBZWB:2022:1068,,Rechtbank Zeeland-West-Brabant,2022-03-02,2022-03-02,C/02/394918 / FA RK 22/783,Uitspraak,,,Civiel recht; Personen- en familierecht,,,,No summary available
340,ECLI:NL:RBGEL:2022:1134,,Rechtbank Gelderland,2022-03-02,2022-03-02,NL21.19211 VK,Uitspraak,,,Bestuursrecht; Vreemdelingenrecht,,,,No summary available
341,ECLI:NL:RBGEL:2022:1135,,Rechtbank Gelderland,2022-03-02,2022-03-02,AWB - 22 _ 77,Uitspraak,,,Bestuursrecht; Omgevingsrecht,,,,No summary available
342,ECLI:NL:RBMNE:2022:812,,Rechtbank Midden-Nederland,2022-03-02,2022-03-02,AWB 21/7383,Uitspraak,,,Bestuursrecht; Vreemdelingenrecht,,,,No summary available
343,ECLI:NL:RBLIM:2022:1619,,Rechtbank Limburg,2022-03-02,2022-03-02,C/03/301263/KGZA22-31 02032022,Uitspraak,,,Civiel recht,,,,No summary available
344,ECLI:NL:RBNHO:2022:1737,,Rechtbank Noord-Holland,2022-03-02,2022-03-02,C/15/306264 / FA RK 20-4266,Uitspraak,,,Civiel recht; Personen- en familierecht,,,,No summary available
345,ECLI:NL:RBZWB:2022:1072,,Rechtbank Zeeland-West-Brabant,2022-03-02,2022-03-02,C/02/393656 / JE RK 22-57,Uitspraak,,,Civiel recht; Personen- en familierecht,,,,No summary available
346,ECLI:NL:GHARL:2022:1624,,Gerechtshof Arnhem-Leeuwarden,2022-03-02,2022-03-02,Wahv 200.285.834/01,Uitspraak,,,Strafrecht,,,,No summary available
347,ECLI:NL:RBNNE:2022:565,,Rechtbank Noord-Nederland,2022-03-02,2022-03-02,20-7906,Uitspraak,,,Bestuursrecht; Vreemdelingenrecht,,,,No summary available
348,ECLI:NL:GHDHA:2022:325,,Gerechtshof Den Haag,2022-03-02,2022-03-02,22-002621-21 PO,Uitspraak,,,Strafrecht,,,,No summary available
349,ECLI:NL:GHARL:2022:1625,,Gerechtshof Arnhem-Leeuwarden,2022-03-02,2022-03-02,Wahv 200.285.870/01,Uitspraak,,,Strafrecht,,,,No summary available
350,ECLI:NL:RBLIM:2022:1621,,Rechtbank Limburg,2022-03-02,2022-03-02,9644702\CV22-248 02032022,Uitspraak,,,Civiel recht,,,,No summary available
351,ECLI:NL:RBNHO:2022:1738,,Rechtbank Noord-Holland,2022-03-02,2022-03-02,C/15/324788 / FA RK 22-476,Uitspraak,,,Civiel recht; Personen- en familierecht,,,,No summary available
352,ECLI:NL:GHARL:2022:1627,,Gerechtshof Arnhem-Leeuwarden,2022-03-02,2022-03-02,Wahv 200.276.255/01,Uitspraak,,,Strafrecht,,,,No summary available
353,ECLI:NL:GHARL:2022:1631,,Gerechtshof Arnhem-Leeuwarden,2022-03-02,2022-03-02,Wahv 200.302.487/01,Uitspraak,,,Strafrecht,,,,No summary available
354,ECLI:NL:GHARL:2022:1630,,Gerechtshof Arnhem-Leeuwarden,2022-03-02,2022-03-02,Wahv 200.285.881/01,Uitspraak,,,Strafrecht,,,,No summary available
355,ECLI:NL:GHARL:2022:1628,,Gerechtshof Arnhem-Leeuwarden,2022-03-02,2022-03-02,Wahv 200.276.257/01,Uitspraak,,,Strafrecht,,,,No summary available
356,ECLI:NL:GHARL:2022:1632,,Gerechtshof Arnhem-Leeuwarden,2022-03-02,2022-03-02,Wahv 200.302.124/01,Uitspraak,,,Strafrecht,,,,No summary available
357,ECLI:NL:GHARL:2022:1629,,Gerechtshof Arnhem-Leeuwarden,2022-03-02,2022-03-02,Wahv 200.296.826/01,Uitspraak,,,Strafrecht,,,,No summary available
358,ECLI:NL:GHARL:2022:1633,,Gerechtshof Arnhem-Leeuwarden,2022-03-02,2022-03-02,Wahv 200.285.921/01,Uitspraak,,,Strafrecht,,,,No summary available
359,ECLI:NL:RBNHO:2022:1740,,Rechtbank Noord-Holland,2022-03-02,2022-03-02,C/15/324667 / FA RK 22-417,Uitspraak,,,Civiel recht; Personen- en familierecht,,,,No summary available
360,ECLI:NL:RBGEL:2022:1137,,Rechtbank Gelderland,2022-03-02,2022-03-02,AWB - 20 _ 6341,Uitspraak,,,Bestuursrecht; Bestuursprocesrecht,,,,No summary available
361,ECLI:NL:RBLIM:2022:1625,,Rechtbank Limburg,2022-03-02,2022-03-02,9653661\CV22-316 02032022,Uitspraak,,,Civiel recht,,,,No summary available
362,ECLI:NL:RBNHO:2022:1748,,Rechtbank Noord-Holland,2022-03-02,2022-03-02,C/15/318479 / FA RK 21-3451,Uitspraak,,,Civiel recht; Personen- en familierecht,,,,No summary available
363,ECLI:NL:RBOVE:2022:614,,Rechtbank Overijssel,2022-03-02,2022-03-02,NL22.2690,Uitspraak,,,Bestuursrecht; Vreemdelingenrecht,,,,No summary available
364,ECLI:NL:RBZWB:2022:1077,,Rechtbank Zeeland-West-Brabant,2022-03-02,2022-03-02,C/02/386364 FA RK 21-2709,Uitspraak,,,Civiel recht; Personen- en familierecht,,,,No summary available
365,ECLI:NL:RBAMS:2022:936,,Rechtbank Amsterdam,2022-03-02,2022-03-02,20/3033,Uitspraak,,,Bestuursrecht; Omgevingsrecht,,,,No summary available
366,ECLI:NL:RBGEL:2022:1139,,Rechtbank Gelderland,2022-03-02,2022-03-02,AWB 22_439 en 22_440,Uitspraak,,,Bestuursrecht; Omgevingsrecht,,,,No summary available
367,ECLI:NL:RBOBR:2022:752,,Rechtbank Oost-Brabant,2022-03-02,2022-03-02,22.1283,Uitspraak,,,Bestuursrecht; Vreemdelingenrecht,,,,No summary available
368,ECLI:NL:RBOBR:2022:753,,Rechtbank Oost-Brabant,2022-03-02,2022-03-02,22.848,Uitspraak,,,Bestuursrecht; Vreemdelingenrecht,,,,No summary available
369,ECLI:NL:RBOBR:2022:755,,Rechtbank Oost-Brabant,2022-03-02,2022-03-02,21.16265,Uitspraak,,,Bestuursrecht; Vreemdelingenrecht,,,,No summary available
370,ECLI:NL:RBDHA:2022:1643,,Rechtbank Den Haag,2022-03-02,2022-03-02,AWB - 19 _ 4950,Uitspraak,,,Bestuursrecht,,,,No summary available
371,ECLI:NL:RBOBR:2022:754,,Rechtbank Oost-Brabant,2022-03-02,2022-03-02,21.16264,Uitspraak,,,Bestuursrecht; Vreemdelingenrecht,,,,No summary available
372,ECLI:NL:RBMNE:2022:813,,Rechtbank Midden-Nederland,2022-03-02,2022-03-02,AWB 21/5154 en AWB21/5155,Uitspraak,,,Bestuursrecht; Vreemdelingenrecht,,,,No summary available
373,ECLI:NL:RBGEL:2022:1142,,Rechtbank Gelderland,2022-03-02,2022-03-02,AWB 19/2162,Uitspraak,,,Bestuursrecht,,,,No summary available
374,ECLI:NL:RBLIM:2022:1630,,Rechtbank Limburg,2022-03-02,2022-03-02,NL21.20003,Uitspraak,,,Bestuursrecht; Vreemdelingenrecht,,,,No summary available
375,ECLI:NL:RBGEL:2022:1140,,Rechtbank Gelderland,2022-03-02,2022-03-02,AWB 21/3696,Uitspraak,,,Bestuursrecht,,,,No summary available
376,ECLI:NL:RBZWB:2022:1082,,Rechtbank Zeeland-West-Brabant,2022-03-02,2022-03-02,C/02/388326 FA RK 21-3641,Uitspraak,,,Civiel recht; Personen- en familierecht,,,,No summary available
377,ECLI:NL:RBNNE:2022:570,,Rechtbank Noord-Nederland,2022-03-02,2022-03-02,C/18/211656 / FA RK 22-652,Uitspraak,,,Civiel recht; Personen- en familierecht,,,,No summary available
378,ECLI:NL:RBLIM:2022:1629,,Rechtbank Limburg,2022-03-02,2022-03-02,NL21.20004,Uitspraak,,,Bestuursrecht; Vreemdelingenrecht,,,,No summary available
379,ECLI:NL:RBOVE:2022:616,,Rechtbank Overijssel,2022-03-02,2022-03-02,NL22.2164,Uitspraak,,,Bestuursrecht; Vreemdelingenrecht,,,,No summary available
380,ECLI:NL:RBNNE:2022:571,,Rechtbank Noord-Nederland,2022-03-02,2022-03-02,C/18/211680 / FA RK 22-662,Uitspraak,,,Civiel recht; Personen- en familierecht,,,,No summary available
381,ECLI:NL:RBOVE:2022:617,,Rechtbank Overijssel,2022-03-02,2022-03-02,NL22.2419,Uitspraak,,,Bestuursrecht; Vreemdelingenrecht,,,,No summary available
382,ECLI:NL:RBROT:2022:1533,,Rechtbank Rotterdam,2022-03-02,2022-03-02,9710532,Uitspraak,,,Civiel recht; Arbeidsrecht,,,,No summary available
383,ECLI:NL:RBNNE:2022:573,,Rechtbank Noord-Nederland,2022-03-02,2022-03-02,C/18/211590 / FA RK 22-620,Uitspraak,,,Civiel recht; Personen- en familierecht,,,,No summary available
384,ECLI:NL:RBNNE:2022:572,,Rechtbank Noord-Nederland,2022-03-02,2022-03-02,C/18/211444 / FA RK 22-522,Uitspraak,,,Civiel recht; Personen- en familierecht,,,,No summary available
385,ECLI:NL:RBNNE:2022:574,,Rechtbank Noord-Nederland,2022-03-02,2022-03-02,C/18/211750 / FA RK 22-710,Uitspraak,,,Civiel recht; Personen- en familierecht,,,,No summary available
386,ECLI:NL:RBNNE:2022:575,,Rechtbank Noord-Nederland,2022-03-02,2022-03-02,C/18/211797 / FA RK 22-757,Uitspraak,,,Civiel recht; Personen- en familierecht,,,,No summary available
387,ECLI:NL:RBNNE:2022:576,,Rechtbank Noord-Nederland,2022-03-02,2022-03-02,C/18/211649 / FA RK 22-650,Uitspraak,,,Civiel recht; Personen- en familierecht,,,,No summary available
388,ECLI:NL:RBNNE:2022:577,,Rechtbank Noord-Nederland,2022-03-02,2022-03-02,C/18/211684 / FA RK 22-665,Uitspraak,,,Civiel recht; Personen- en familierecht,,,,No summary available
389,ECLI:NL:RBNHO:2022:1768,,Rechtbank Noord-Holland,2022-03-02,2022-03-02,C/15/325250 / FA RK 22-735,Uitspraak,,,Civiel recht; Personen- en familierecht,,,,No summary available
390,ECLI:NL:RBNHO:2022:1767,,Rechtbank Noord-Holland,2022-03-02,2022-03-02,C/15/324995 / FA RK 22-589,Uitspraak,,,Civiel recht; Personen- en familierecht,,,,No summary available
391,ECLI:NL:RBNHO:2022:1769,,Rechtbank Noord-Holland,2022-03-02,2022-03-02,C/15/325253 / FA RK 22-738,Uitspraak,,,Civiel recht; Personen- en familierecht,,,,No summary available
392,ECLI:NL:GHARL:2022:1585,"

GERECHTSHOF ARNHEM-LEEUWARDEN


locatie Leeuwarden



afdeling civiel recht, handel



zaaknummer gerechtshof 200.272.708/01
(zaaknummer rechtbank Midden-Nederland, locatie Almere 7488379)





arrest van 1 maart 2022





in de zaak van





ING Bank N.V.,
gevestigd te Amsterdam,
appellante,
bij de rechtbank: eiseres,
hierna: ING,
advocaat: mr. T.J.P. Jager uit Amsterdam,



tegen:





          [geïntimeerde]
        ,
wonende te [woonplaats] ,
geïntimeerde,
bij de rechtbank: gedaagde,
hierna: [geïntimeerde],
advocaat: mr. R.J. Jager uit Utrecht. 






1Het verdere verloop van de procedure in hoger beroep 


1.1
Het hof neemt de inhoud van het tussenarrest van 2 november 2021 (hierna: het tussenarrest) hier over. 



1.2
Na het tussenarrest is op 23 november 2021 door [geïntimeerde] een akte genomen.



1.3
Vervolgens is arrest gevraagd en zijn daartoe de stukken aan het hof overgelegd, waarna het hof een datum voor arrest heeft bepaald.





2Verdere beoordeling in hoger beroep


2.1

Het hof heeft [geïntimeerde] in het tussenarrest in de gelegenheid gesteld bij akte te reageren op door ING bij antwoordakte in het geding gebrachte correspondentie tussen haar en Bunq Bank (hierna: Bunq). Het gaat om een e-mail van 21 juni 2021 van Bunq aan ING en om een brief van 26 juli 2021 van Bunq aan ING. 
In de e-mail van 21 juni 2021 heeft Bunq aan ING laten weten: 
“Ik heb de correspondentie tussen de advocaat van de heer [geïntimeerde] en mijn collega bekeken en daarbij viel mij het volgende op. De email in productie 9 (dat er alleen activiteit middels de iPhones plaatsvond) en de Excel-sheet van productie 7 lijken niet overeen te komen. In de Excel-sheet is te zien dat één van de Samsung telefoons op 21 november 2017 is toegevoegd aan het account en op 2 januari 2018 nog actief is geweest.

Ik kan niet zeggen met welke telefoon de overboekingen precies zijn gedaan, maar uit het bovenstaande volgt dat de stelling van mijn collega niet geheel juist was en dat dus niet uit te sluiten is dat betalingen via de Samsung-telefoon zijn geïnitieerd.


Als laatste het volgende: Indien vast zou komen te staan dat de betalingen zijn uitgevoerd via één van de IPhones, dan zegt dat niet per definitie iets over de eventuele betrokkenheid van de heer [geïntimeerde] . Immers, de heer [geïntimeerde] zou zelf een iPhone toegevoegd kunnen hebben of hij kan vrijwillig de inloggegevens van zijn account hebben verstrekt. Wij hebben van de heer [geïntimeerde] in ieder geval geen schrijven ontvangen dat stelt dat een ongeautoriseerd persoon toegang zou hebben verkregen tot zijn account.”



In de brief van 26 juli 2021 heeft Bunq aan ING bericht: 
“Middels dit schrijven wensen wij te bevestigen dat, alhoewel wij een specifieke beschrijving van het proces voor het toevoegen van een apparaat aan een account schuldig moeten blijven, het niet mogelijk is een apparaat toe te voegen aan een account zonder een actie of kennis van de gebruiker. 

De conclusie van de advocaat van de heer [geïntimeerde] dat enkel op basis van de toegevoegde apparaten de eventuele betrokkenheid van de heer [geïntimeerde] uitgesloten (of bevestigd) kan worden volgen wij niet.”




2.2.
Blijkens zijn akte stelt [geïntimeerde] zich op het standpunt dat hiermee blijft vaststaan dat zijn telefoon niet actief is geweest in de periode dat de frauduleuze handelingen werden verricht. Hoe de fraudeplegers - of dat [naam1] en/of [naam2] zijn geweest, laat hij in het midden - zich toegang tot zijn account hebben verschaft, is voor hem niet kenbaar. Van hem kan redelijkerwijs niet worden verwacht dat hij dit inzichtelijk maakt, aldus [geïntimeerde] . Ook vindt hij het onbegrijpelijk dat ING geen openheid van zaken heeft geboden over haar correspondentie met Bunq. De betreffende reacties vanuit Bunq zijn geanonimiseerd, terwijl evenmin duidelijk is op welke vragen een antwoord wordt gegeven en (naar het hof begrijpt) over welke gegevens bij het voeren van de betreffende correspondentie werd beschikt. Op grond van dit alles komt volgens [geïntimeerde] aan de door ING bij antwoordakte in het geding gebrachte correspondentie geen waarde toe. 



2.3
Het hof constateert dat [geïntimeerde] niet heeft weersproken dat, zoals Bunq op 26 juli 2021 aan ING heeft laten weten, het niet mogelijk is een telefoon toe te voegen aan een Bunq account “zonder een actie of kennis van de gebruiker” (lees: [geïntimeerde] ). Gelet daarop volgt het hof [geïntimeerde] ’s stelling niet dat hem niet bekend is of kan zijn hoe anderen zich toegang tot zijn  account hebben verschaft en dat evenmin van hem verwacht kan worden dat hij een en ander inzichtelijk maakt of daarvoor een redelijke verklaring geeft. Juist nu [geïntimeerde] zelf stelt dat niet hij, maar anderen toegang tot zijn account hebben gekregen, had het op zijn weg gelegen duidelijk te maken waarom (hij denkt dat) dit mogelijk was - bijvoorbeeld omdat accountgegevens aan hem zijn ontfutseld dan wel op andere wijze deze gegevens zonder zijn instemming aan derden zijn geopenbaard of bekend geworden. [geïntimeerde] heeft echter geen enkele deugdelijke verklaring gegeven voor het door hem gestelde frauduleuze gebruik door anderen van zijn account. Ook volstaat in het licht van de door ING overgelegde correspondentie niet zijn enkele ontkenning dat zijn telefoon in de relevante periode actief is geweest. Hier lag het op de weg van [geïntimeerde] met steekhoudende argumenten de bevindingen van de Bunq-medewerkers te weerspreken. Nu hij dat heeft nagelaten, wordt zijn betoog als niet voldoende feitelijk onderbouwd door het hof gepasseerd. Dat de door ING in het geding gebrachte correspondentie zonder betekenis zou zijn vanwege het feit dat de namen van de Bunq-medewerkers daarin niet zijn vermeld en de precieze vraagstelling niet uit die correspondentie blijkt, of omdat daarin geen opsomming is gegeven van de gegevens waarover bij het voeren van de correspondentie werd beschikt, is zonder toelichting, die [geïntimeerde] niet gegeven heeft, geen reden die correspondentie buiten beschouwing te laten.



2.4
Dan komt het hof toe aan de vraag welke consequenties aan het voorgaande moeten worden verbonden. Nu [geïntimeerde] in deze procedure – ondanks dat hij daartoe in de gelegenheid is gesteld - niet inzichtelijk heeft weten te maken dat en waarom niet hij maar (enkel) anderen verantwoordelijk kunnen worden gehouden voor de mutaties die via de Bunq-app op zijn Bunq-rekening hebben plaatsgevonden, houdt het hof het ervoor dat hij zelf in deze mutaties, al dan niet met anderen, de hand heeft gehad. In dit geding is niet in geschil dat ING de gedupeerde ING rekeninghouders schadeloos heeft gesteld ten belope van het door [geïntimeerde] ontvangen, maar naar elders weggeboekte bedrag van € 23.665,-. Het hof is het met ING eens dat haar vordering jegens [geïntimeerde] tot betaling van dit bedrag toewijsbaar is op grond van ongerechtvaardigde verrijking (art. 6:212 BW). Daarvan is sprake als er een verrijking van de één heeft plaatsgevonden die niet door relevante feiten of omstandigheden wordt gerechtvaardigd en die ten koste is gegaan van een ander én het redelijk is dat diens schade door de verrijkte wordt vergoed. Aan die wettelijke vereisten is in dit geval voldaan, nu de verrijking van [geïntimeerde] ten belope van genoemd bedrag zonder grond was en op de hiervoor omschreven wijze ten koste is gegaan van ING. In het licht van de omstandigheden waaronder de verrijking en verarming hebben plaatsgevonden is het ook alleszins redelijk dat [geïntimeerde] de schade van ING vergoedt tot het bedrag van zijn verrijking. Nu het hof uit de stukken afleidt dat [geïntimeerde] op 19 november 2018 in gebreke is gesteld en twee weken later in verzuim verkeerde ten aanzien van de betaling van genoemd bedrag zal het hof de daarover gevorderde wettelijke rente toewijzen op de wijze als in het dictum genoemd.



2.5

ING heeft verder voldoende aannemelijk gemaakt dat zij zich tijd en moeite heeft getroost om haar vorderingen op [geïntimeerde] buiten rechte betaald te krijgen. In redelijkheid kan zij daarom aanspraak maken op een vergoeding daarvoor. Het hof zal die vaststellen op 
€ 1.113,26, nu dit bedrag door ING in eerste aanleg is gevorderd en in lijn is met de staffel bij het Besluit vergoeding voor buitengerechtelijke incassokosten.






3De slotsom


3.1
 Het hoger beroep slaagt, de grieven 1-3 treffen doel. Bij deze stand van zaken heeft ING geen belang meer bij een (verdere) behandeling van haar grief 4. In het feit dat ING haar stellingen eerst in hoger beroep voldoende heeft uitgewerkt, ziet het hof aanleiding de proceskosten van partijen in eerste aanleg te compenseren op de wijze zoals in het dictum vermeld. Grief 5, waarin wordt bepleit dat [geïntimeerde] in de kosten van de eerste aanleg had moeten worden veroordeeld, faalt in zoverre. 



3.2

Hetgeen overigens door partijen is aangevoerd, behoeft gelet op het voorgaande geen bespreking meer. Het vonnis waarvan beroep zal het hof vernietigen. [geïntimeerde] zal als de in het ongelijk te stellen partijen in de kosten van het hoger beroep worden veroordeeld 
(tariefgroep III, 2,5 punt). 








4De beslissing


Het hof, rechtdoende in hoger beroep:


- vernietigt het vonnis waarvan beroep, 


doet opnieuw recht,


- veroordeelt [geïntimeerde] om € 23.862,10 aan ING te voldoen, te vermeerderen met de wettelijke rente daarover vanaf de dag van dagvaarding tot aan de dag van algehele voldoening,

- veroordeelt [geïntimeerde] om € 1.113,26 aan buitengerechtelijke kosten aan ING te voldoen,

- compenseert de kosten van het geding in eerste aanleg, in die zin dat elk der partijen daarvan de eigen kosten draagt,

- veroordeelt [geïntimeerde] in de kosten van het geding in hoger beroep, aan de zijde van ING tot aan deze uitspraak vastgesteld op € 2.020,- aan griffierecht en € 3.605,- aan salaris advocaat, te voldoen binnen veertien dagen na dagtekening van dit arrest, en - voor het geval voldoening binnen bedoelde termijn niet plaatsvindt - te vermeerderen met de wettelijke rente te rekenen vanaf bedoelde termijn tot de dag van algehele voldoening,

- veroordeelt [geïntimeerde] in de nakosten, begroot op € 163,- met bepaling dat dit bedrag zal worden verhoogd met € 85,- in het geval hij niet binnen veertien dagen na aanschrijving aan deze uitspraak heeft voldaan én betekening heeft plaatsgevonden, een en ander vermeerderd met de wettelijke rente te rekenen vanaf veertien dagen na aanschrijving én betekening,

- verklaart dit arrest ten aanzien van de daarin vervatte veroordelingen uitvoerbaar bij voorraad,

- wijst het meer of anders gevorderde af.


Dit arrest is gewezen door mrs. P.S. Bakker, M.W. Zandbergen en K.M. Makkinga en is in tegenwoordigheid van de griffier in het openbaar uitgesproken op 1 maart 2022. 



",Gerechtshof Arnhem-Leeuwarden,2022-03-01,2022-03-01,200.272.708/01,Uitspraak,,,Civiel recht,Hoger beroep,"
Ongerechtvaardigde verrijking. Onterecht ontvangen bedragen weggeboekt met bankapp.
","

Rechtspraak.nl

",Ongerechtvaardigde verrijking. Onterecht ontvangen bedragen weggeboekt met bankapp.
393,ECLI:NL:GHARL:2022:1595,"

GERECHTSHOF ARNHEM-LEEUWARDEN


locatie Leeuwarden



afdeling civiel recht



zaaknummer gerechtshof 200.304.564/01
(zaaknummer rechtbank Noord-Nederland 208582)




arrest in kort geding van 1 maart 2022




in de zaak van





          [appellante]
        , 
wonende te [woonplaats1] ,
appellante in het hoger beroep,
in eerste aanleg: eiseres,
hierna: de moeder,
advocaat: mr. M. Schlepers te Groningen,



tegen:





          [geïntimeerde]
        ,
wonende te [woonplaats1] ,
geïntimeerde in het hoger beroep,
in eerste aanleg: gedaagde,
hierna: de vader,
niet verschenen.






1Het geding in eerste aanleg


Voor het geding in eerste aanleg verwijst het hof naar de inhoud van het vonnis van 
29 november 2021 dat de voorzieningenrechter in de rechtbank Noord-Nederland, locatie Groningen, heeft gewezen (hierna: het bestreden vonnis).





2Het geding in hoger beroep


2.1

Het verloop van de procedure blijkt uit:
- de dagvaarding in hoger beroep van 13 december 2021 (met grieven).




2.2
Tegen de vader is op 4 januari 2022 verstek verleend, waarna de moeder de stukken voor het wijzen van arrest aan het hof heeft overgelegd en het hof arrest heeft bepaald.



2.3
De moeder vordert in het hoger beroep – kort samengevat – dat het hof het bestreden vonnis vernietigt en opnieuw rechtdoende de vorderingen in eerste aanleg van de moeder alsnog toewijst, dan wel -zo begrijpt het hof- vervangende toestemming verleent voor medische behandeling van de zoon van partijen bij [naam1] .





3De vaststaande feiten


3.1
De moeder en de vader hebben een affectieve relatie met elkaar gehad en zij zijn de ouders van [de minderjarige] (hierna: [de minderjarige] ), geboren [in] 2009. 



3.2
De ouders oefenen gezamenlijk het ouderlijk gezag over [de minderjarige] uit. [de minderjarige] heeft zijn hoofdverblijf bij de moeder. 



3.3
In februari 2021 heeft de school van [de minderjarige] met beide ouders gesproken over de gedragsproblematiek die [de minderjarige] op school laat zien. 



3.4

In een e-mailbericht van 7 september 2021 schrijft een medewerker van [naam2] aan de moeder:
“Vanaf april 2021 is bekend dat de huidige hulpverlening ontoereikend is voor [de minderjarige] en dat hij andere hulp (behandeling) nodig heeft.
Voor de verwijzing naar Jeugdhulp moeten beide gezaghebbende ouders een handtekening zette.
De vader van [de minderjarige] heeft zijn mondelinge en schriftelijke toezegging ingetrokken.

          [naam3] heeft geen akkoord van de vader van [de minderjarige] om een indicatie voor Jeugdhulp af te kunnen geven. (…)”






4Het geschil en de beslissing in eerste aanleg


4.1
De moeder heeft in eerste aanleg -kort samengevat- gevorderd dat het door de rechtbank te wijzen vonnis in de plaats komt van de toestemming van de vader voor de indicatie voor jeugdhulp ten behoeve van [de minderjarige] , althans een zodanige voorziening zal treffen als de rechtbank juist acht. De vader heeft mondeling verweer gevoerd dat strekte tot afwijzing van de vordering.



4.2
De  voorzieningenrechter heeft bij vonnis van 29 november 2021 de vorderingen van de moeder afgewezen en de proceskosten gecompenseerd. 





5De motivering van de beslissing in hoger beroep


5.1
Het hof stelt voorop dat bij beantwoording van de vraag of een in kort geding verlangde voorziening, hetzij na toewijzing, hetzij na weigering daarvan, in hoger beroep voor toewijzing in aanmerking komt, zo nodig ambtshalve, mede dient te worden beoordeeld of de eisende partij ten tijde van het arrest van het hof bij die voorziening een spoedeisend belang heeft (HR 31 mei 2002, ECLI:NL:HR:2002:AE3437). 



5.2
Het hof is van oordeel dat de voorzieningenrechter de vordering van de moeder op goede gronden heeft afgewezen en dat ook in hoger beroep de -gewijzigde- vorderingen van de moeder moeten worden afgewezen. Het hof overweegt hiertoe als volgt.



5.3
Uit de stukken van het dossier leidt het hof af dat de verstandhouding tussen de ouders niet goed is en dat hun slechte verstandhouding er aan in de weg lijkt te staan dat zij samen als gezaghebbende ouders in overleg met reeds bij [de minderjarige] betrokken hulpverlening beslissingen kunnen nemen over al dan niet voor [de minderjarige] in te zetten vervolghulp. Die vervolghulp zou er -zo overweegt de voorzieningenrechter in het bestreden vonnis- volgens het bij [de minderjarige] betrokken [naam2] moeten komen in de vorm van een verwijzing naar [naam1] , een GGZ-instelling voor onder meer gespecialiseerde GGZ en jeugd GGZ. Die verwijzing kan niet worden gegeven omdat de vader -zo blijkt ook uit het proces-verbaal van de zitting bij de voorzieningenrechter- daar niet mee instemt. 



5.4
Indien twee gezaghebbende ouders van mening verschillen en niet tot een beslissing kunnen komen over kwesties die hun kind betreffen kunnen zij hun geschil daarover op grond van het bepaalde in artikel 1:253a van het Burgerlijk Wetboek aan de rechter voorleggen. De rechter neemt dan een beslissing die hem in het belang van het kind wenselijk voorkomt. Voor een beslissing in kort geding in een dergelijk geschil kan daarnaast ruimte zijn indien sprake is van een zo spoedeisende kwestie dat mede gezien het belang van het kind een beslissing in de bodemprocedure niet kan worden afgewacht. 



5.5
Het hof stelt voorop dat het verlenen van vervangende toestemming voor -in dit geval- verwijzing van een minderjarige tegen de wens van een ouder naar gespecialiseerde hulp een ingrijpende maatregel is. Een gezaghebbende ouder wordt door een dergelijke beslissing immers beperkt in de uitoefening van het gezag over zijn kind. Voor toewijzing van een dergelijk verzoek in kort geding is daarom nodig dat helder is waarom met spoed en voor welke behandeling vervangende toestemming wordt gevraagd. Evenals in eerste aanleg is naar het oordeel van het hof echter ook in hoger beroep onduidelijk gebleven welke behandeling [de minderjarige] op grond van de door de moeder primair gevraagde indicatie jeugdhulp zou moeten ondergaan. Het is met andere woorden onvoldoende duidelijk op welke verwijzing en/of behandeling de gevraagde vervangende toestemming ziet. De subsidiaire vordering in hoger beroep is anders dan in eerste aanleg in zoverre concreter dat die vordering is toegespitst op onderzoek en behandeling van [de minderjarige] bij [naam1] . Naar het oordeel van het hof is echter onvoldoende duidelijk geworden of een behandeling bij [naam1] geïndiceerd is en om wat voor (soort) onderzoek en of behandeling dit zou gaan. Bij de stukken bevindt zich slechts de hiervoor onder 3.4 genoemde e-mail van het [naam2] . Die mail, waarin [naam1]  niet genoemd wordt- vindt het hof echter onvoldoende voor de onderbouwing van de gevraagde verstrekkende beslissing. Een verwijsbrief die wellicht meer duidelijkheid had kunnen geven en waarover in eerste aanleg al is gesproken, is ook in hoger beroep niet overgelegd. Het hof kan daarom niet vaststellen welke behandeling [de minderjarige] eerder heeft ondergaan, waarom (met spoed) een verwijzing voor andere hulp nodig is, waar welk onderzoek zou moeten plaatsvinden en/of welke (vervolg)behandeling eventueel aan de orde zou kunnen zijn. 



5.6
De grieven van de moeder zien op overwegingen van de voorzieningenrechter die er -kort gezegd- op neer komen dat [de minderjarige] als gevolg van de strijd tussen de ouders forse gedragsproblematiek heeft ontwikkeld, dat er door de politie een melding bij [naam4] is gedaan, dat [de minderjarige] geen normaal contact met zijn ouders zou kunnen hebben en dat de reden voor het niet vragen van een voorlopige ondertoezichtstelling is gelegen in het feit dat de moeder goed samenwerkt met het [naam2] . Wat er ook zij van de juistheid van deze grieven -het hof kan dat op basis van de summiere stukken in het dossier niet vaststellen- deze grieven missen zelfstandige betekenis omdat de betreffende overwegingen van de voorzieningenrechter op zichzelf niet tot de afwijzing van de vorderingen van de moeder hebben geleid. Uit het bestreden vonnis volgt dat de voorzieningenrechter zich ernstige zorgen maakt over [de minderjarige] , hetgeen het hof onderschrijft gelet op de in het proces-verbaal van de zitting weergegeven uitlatingen van zowel de vader en de moeder als ook van de toen aanwezige vertegenwoordiger van de raad voor de kinderbescherming. Die ernstige zorgen over de ontwikkeling van [de minderjarige] -ongeacht de herkomst daarvan- maken echter nog niet dat er met spoed vervangende toestemming dient te worden verleend voor (verwijzing naar) hulpverlening voor [de minderjarige] , waarvan de aard en omvang niet duidelijk is geworden. 





6De slotsom


6.1
De grieven falen. Het bestreden vonnis zal worden bekrachtigd.



6.2
Het hof zal de proceskosten van het hoger beroep compenseren zoals hierna vermeld. 





7De beslissing


Het hof, recht doende in hoger beroep in kort geding:



bekrachtigt het vonnis van de voorzieningenrechter in de rechtbank Noord-Nederland, locatie Groningen, van 29 november 2021; 



compenseert de proceskosten in hoger beroep, in die zin dat partijen de eigen kosten dragen;



wijst het meer of anders gevorderde af.



Dit arrest is gewezen door mrs. I.M. Dölle, J.G. Idsardi en J.G. Knot en is door de rolraadsheer in tegenwoordigheid van de griffier in het openbaar uitgesproken op 1 maart 2022.


",Gerechtshof Arnhem-Leeuwarden,2022-03-01,2022-03-01,200.304.564/01,Uitspraak,,,Civiel recht,Hoger beroep kort geding,"
Kort geding. Afwijzing vordering tot vervangende toestemming voor (verwijzing naar) vervolghulpverlening minderjarige. Ook in hoger beroep is onvoldoende duidelijk om welke hulp het precies gaat.
","

Rechtspraak.nl

",Kort geding. Afwijzing vordering tot vervangende toestemming voor (verwijzing naar) vervolghulpverlening minderjarige. Ook in hoger beroep is onvoldoende duidelijk om welke hulp het precies gaat.
394,ECLI:NL:GHARL:2022:1583,"




GERECHTSHOF ARNHEM-LEEUWARDEN 




locatie Leeuwarden



afdeling civiel recht, handel



zaaknummer gerechtshof 200.242.946/01
(zaaknummer rechtbank Midden-Nederland 5220813)





arrest van 1 maart 2022




in de zaak van




Gebroeders [appellante] B.V.,
gevestigd te [vestigingsplaats] ,
appellante in het principaal hoger beroep,
geïntimeerde in het incidenteel hoger beroep,
bij de rechtbank: gedaagde,
hierna: [appellante],
advocaat: mr. J.R. Bügel, die kantoor houdt te Dronten,




tegen






          [geïntimeerde] h.o.d.n. [naam1],
wonende te [woonplaats] ,
geïntimeerde in het principaal hoger beroep,
appellant in het incidenteel hoger beroep,
bij de rechtbank: eiser,
hierna: [geïntimeerde],
advocaat: mr. I.O. Svensson, die kantoor houdt te Leiden.






1Het verdere verloop van de procedure in hoger beroep


1.1
Voor het verloop van de procedure tot nu toe verwijst het hof naar de inhoud van het tussenarrest van 16 februari 2021.



1.2
Ter uitvoering van dat tussenarrest hebben partijen een akte en een antwoordakte genomen en heeft op 5 november 201 een getuigenverhoor plaatsgevonden. Het daarvan opgemaakte proces-verbaal bevindt zich bij de stukken.



1.3
Daarna hebben beide partijen een memorie van enquête genomen.



1.4
Vervolgens zijn de stukken aanvullend overgelegd voor het wijzen van arrest en heeft het hof een datum voor arrest vastgesteld.





2De verdere beoordeling


2.1
Het hof heeft [appellante] toegelaten tot het leveren van bewijs dat de heer [naam2] op of omstreeks 26 augustus 2015 aan [geïntimeerde] heeft meegedeeld dat de achtergebleven uien eerst opnieuw gedroogd moesten worden en dat na dit drogen een beslissing over deze partij genomen zou worden.



2.2

        [appellante] heeft de heer [naam2] als getuige voorgebracht. Er is geen contra-enquête gehouden en er is in de memories na enquête geen heropening gevraagd.



2.3
Het hof gaat voorbij aan de producties die [appellante] bij memorie na enquête in het geding heeft gebracht. Uit het hiernavolgende zal blijken dat [appellante] daardoor niet is benadeeld.



2.4
Het hof is van oordeel dat [appellante] in het bewijs is geslaagd en licht dat als volgt toe.



2.5


          [appellante] heeft verklaard: “Ik kreeg op de dag van de lading een telefoontje van de eerste of de tweede chauffeur die bedenkingen had over de uien. Ik ben naar [geïntimeerde] gereden, heb toen zelf gekeken en gezien dat [appellante] daar wel eens een opmerking over zou kunnen maken. De uien waren nog te nat, niet droog genoeg. Ik heb toen tegen [geïntimeerde] gezegd dat het mij niet zou verbazen als [appellante] zijn bedenkingen zou hebben en zou stoppen met laden. Ik heb vervolgens gebeld met het bedrijf van [appellante] , ik weet niet of ik daarbij [appellante] zelf heb gesproken. Mij werd toen gezegd dat [appellante] de eerste lading ontvangen had en dat de lading niet droog genoeg was. Het laden zou worden gestaakt en de rest van de uien zou tegen een latere periode worden afgenomen tegen een lagere prijs. Ik heb na dit telefoongesprek [geïntimeerde] laten weten dat het laden zou worden gestopt. [geïntimeerde] was het daarmee niet eens. Hij zei dat ik zelf gezien had dat de uien goed waren. Dat was een paar dagen daarvoor, maar met wat ik nu zag waren de uien niet droog genoeg. Dat heb ik hem gezegd. Ik heb hem ook gezegd dat de rest van de uien in de periode daarna ontvangen zou worden. [geïntimeerde] was het daar niet mee eens (…)

U vraagt mij naar een whats-app bericht, dat ik aan [geïntimeerde] heb verzonden. (…) Dit heeft in ieder geval plaatsgevonden nadat de lading was gestaakt. (…) Naar aanleiding van dit whats-app bericht heeft [geïntimeerde] telefonisch contact met mij gezocht. Hij gaf aan dat hij het er niet mee eens was. Over de resterende uien heb ik toen gezegd dat deze geladen zouden worden in de periode erna tegen een lagere prijs. (…)


Direct na het stoppen van het laden heb ik met [geïntimeerde] gesproken over wat er met de resterende uien moest gebeuren. Ik heb gezegd dat hij moest doorgaan met drogen. Dat is eigenlijk standaard. (…)”.




2.6
De verklaring van [naam2] sluit aan bij de bewijsopdracht. Hij verklaart met zoveel woorden dat hij [geïntimeerde] heeft meegedeeld dat het ongeladen gedeelte van de uien verder gedroogd moest worden en daarna ontvangen of geladen zou worden. Ook verklaart [naam2] dat dit eigenlijk standaard was. Het hof hecht waarde aan deze verklaring, omdat [naam2] geen partijgetuige is en geen feiten of omstandigheden zijn gesteld of gebleken die aanleiding geven om zijn betrouwbaarheid in twijfel te trekken. Het tijdsverloop tussen de 2015 en het getuigenverhoor laat onverlet dat [naam2] als getuige stellig en duidelijk heeft verklaard over wat hij [geïntimeerde] destijds heeft meegedeeld. Daarnaast wijst het hof erop dat, nu [geïntimeerde] geen aanspraak heeft gemaakt op contra-enquête, er zijdens [geïntimeerde] geen verklaring is afgelegd die de door [naam2] onder ede afgelegde verklaring kan weerleggen. Weliswaar heeft [geïntimeerde] in de processtukken en ter zitting in hoger beroep de mededelingen van [naam2] betwist, maar deze algemene betwisting is onvoldoende om de verklaring van [naam2] te weerleggen en andere bewijsmiddelen die aanleiding geven aan de verklaring van [naam2] te twijfelen, zijn door [geïntimeerde] niet in het geding gebracht.



2.7

In het tussenarrest heeft het hof overwogen dat als [appellante] in het bewijs slaagt, vast
staat dat [geïntimeerde] niet tot verkoop en levering van de achtergebleven uien aan een derde mocht overgaan. Door dat wel te doen, heeft [geïntimeerde] wanprestatie gepleegd en is hij gehouden de schade die [appellante] als gevolg daarvan heeft geleden te vergoeden.




2.8

Het hof staat vervolgens voor de vraag wat de omvang van die schade is.
Het hof heeft in het tussenarrest overwogen dat [appellante] zijn schade heeft berekend op basis van een marktprijs voor uien ‘droog uit schuur’ van € 21,- maar dat die marktprijs onderbouwing ontbeert. Bij akte heeft [appellante] die onderbouwing alsnog gegeven, waarop [geïntimeerde] bij antwoordakte heeft gereageerd. [appellante] heeft overzichten overgelegd van transacties die hebben plaatsgevonden in week 35 van 2015. Dat die overzichten niet representatief zouden zijn voor de gehele markt en dat daaruit blijkt van fluctuerende prijzen, laat onverlet dat die week daadwerkelijk plantuien voor € 21,- per 100 kg zijn verhandeld. Hiermee heeft [appellante] de door haar gestelde marktprijs voldoende onderbouwd. [geïntimeerde] beroept zich in zijn antwoordakte nog op de contractuele beperking van zijn aansprakelijkheid, maar daarover heeft het hof reeds geoordeeld in het tussenarrest. Ook aan het betoog van [geïntimeerde] dat [appellante] haar schade abstract in plaats van concreet begroot, gaat het hof voorbij. In navolging van de stellingen van [appellante] acht het hof, met toepassing van artikel 6:97 BW in verbinding met artikel 7:36 BW, een abstracte schadeberekening op zijn plaats.




2.9

Dit betekent dat de schade conform de begroting van [appellante] zal worden
vastgesteld op € 9.903,84 exclusief btw. 




2.10

Met inachtneming van wat in het tussenarrest is overwogen, dient [appellante] aan [geïntimeerde] € 2.859,79 te betalen (koopovereenkomst 1: € 10.655,88 - € 9.903,84 + koopovereenkomst 2: € 2.107,75), vermeerderd met de onbestreden wettelijke handelsrente vanaf 25 september 2015. Met het toewijsbare bedrag correspondeert een bedrag van 
€ 410,98 aan buitengerechtelijke incassokosten. Het hof zal de vordering van [geïntimeerde] dan ook toewijzen tot het bedrag van € 3.270,77.






3De slotsom


De grieven slagen deels. Het hof zal het bestreden vonnis vernietigen en de vordering van [geïntimeerde] toewijzen tot het hiervoor genoemde bedrag. Nu partijen over en weer in het ongelijk zijn gesteld, zal het hof de proceskosten in beide instanties compenseren.





4De beslissing


Het hof, recht doende in hoger beroep:



vernietigt het vonnis van de kantonrechter te Lelystad van 18 april 2018 en doet opnieuw recht;



veroordeelt [appellante] om aan [geïntimeerde] te betalen een bedrag van € 3.270,77, vermeerderd met de wettelijke handelsrente over dit bedrag vanaf 29 september 2015 tot de dag van voldoening;



compenseert de proceskosten in beide instanties, in die zin dat iedere partij de eigen kosten draagt;



verklaart dit arrest uitvoerbaar bij voorraad;



wijst het meer of anders gevorderde af.



Dit arrest is gewezen door mrs. M. Willemse, M.W. Zandbergen en D.H. de Witte en is door de rolraadsheer, in tegenwoordigheid van de griffier, in het openbaar uitgesproken op 
1 maart 2022.




 HR 24 maart 2017, ECLI:NL:HR:2017:484.

",Gerechtshof Arnhem-Leeuwarden,2022-03-01,2022-03-01,200.242.946/01,Uitspraak,,,Civiel recht,Hoger beroep,"
Eindarrest na getuigenverhoor.
","

Rechtspraak.nl

",Eindarrest na getuigenverhoor.
395,ECLI:NL:RBDHA:2022:1664,,Rechtbank Den Haag,2022-03-01,2022-03-03,C/09/624825 / FA RK 22-699,Uitspraak,,,Civiel recht; Personen- en familierecht,,,,No summary available
396,ECLI:NL:GHARL:2022:1581,"

GERECHTSHOF ARNHEM-LEEUWARDEN


locatie Arnhem						 



afdeling civiel recht



zaaknummer gerechtshof 200.304.378/02
(zaaknummer rechtbank Gelderland 392530)




beschikking van 1 maart 2022 op het verzoek tot schorsing en het treffen van voorlopige voorzieningen




inzake





          [verzoekster]
        ,
wonende in [woonplaats1] ,verzoekster in principaal hoger beroep,
verweerder in incidenteel hoger beroep,
verder te noemen: de moeder,
advocaat: mr. P.J.G. van den Boom te Nijmegen,



en





          [verweerder]
        ,
wonende in [woonplaats2] ,
verweerder in principaal hoger beroep,
verzoeker in incidenteel hoger beroep,
verder te noemen: de vader,
advocaat: mr. L.L.A. Cox te Nijmegen. 





1Het geding in eerste aanleg


Het hof verwijst voor het geding in eerste aanleg naar de beschikking van de rechtbank Gelderland, locatie Arnhem, van 17 november 2021, uitgesproken onder voormeld zaaknummer (verder te noemen: de bestreden beschikking).





2Het geding in hoger beroep


2.1
Het verloop van de procedure blijkt uit:


het beroepschrift met producties, binnengekomen op 24 december 2021;


het verweerschrift, tevens inhoudende een zelfstandig verzoek;


het aanvullend verzoekschrift, inhoudende een verzoek tot schorsing van de uitvoerbaar bij voorraadverklaring;


het journaalbericht van mr. Van den Boom van 10 februari 2022 met productie;


het journaalbericht van mr. Cox van 15 februari 2022 met producties;


het journaalbericht van mr. Van den Boom van 16 februari 2022 met productie.





2.2
De mondelinge behandeling heeft op 22 februari 2022 plaatsgevonden. De volgende personen waren aanwezig:


de moeder met haar advocaat;


de vader met zijn advocaat;


een vertegenwoordiger namens de raad voor de kinderbescherming (verder te noemen: de raad).







3De feiten


3.1
Partijen zijn de ouders van [de minderjarige] , geboren [in] 2020. De vader heeft [de minderjarige] erkend. De ouders hebben samen het gezag over [de minderjarige] . 





4De omvang van het geschil


4.1
In de bestreden beschikking heeft de rechtbank:


bepaald dat de ouders gezamenlijk worden belast met het gezag over [de minderjarige] ;


de zorgregeling gewijzigd en de volgende zorgregeling bepaald:



o [de minderjarige] verblijft eens in de twee weken bij de vader, waarbij als opbouwregeling geldt dat:
o het contact twee keer zal plaatsvinden op zondag voor de duur van drie uur en vervolgens;
o het contact vier keer zal plaatsvinden op zondag van 9.00 tot 15.00 uur en vervolgens;
o het contact vier keer zal plaatsvinden van zaterdag 15.00 uur tot zondag 18.00 uur en vervolgens;
o het contact vier keer zal plaatsvinden van zaterdag 10.00 uur tot zondag 18.00 uur;
o waarna [de minderjarige] eenmaal per twee weken vanaf vrijdag 10.00 uur tot zondag 18.00 uur bij de vader verblijft;
o vanaf het moment dat de reguliere zorgregeling tot stand komt, verblijft [de minderjarige] de helft van de vakanties en feestdagen bij de vader;

- als informatieregeling vastgesteld dat de moeder de vader iedere maand schriftelijk informeert over de algemene ontwikkeling van [de minderjarige] en eventuele medische problemen, met overlegging van een recente foto van [de minderjarige] en dat de moeder de vader onmiddellijk informeert als daar op medisch gebied noodzaak toe is.



4.2
In deze beschikking beslist het hof op de verzoeken die de ouders in het kader van artikel 223 en artikel 360 lid 2 van het Wetboek van Burgerlijke Rechtsvordering (Rv) hebben gedaan.



4.3
De moeder verzoekt in haar beroepschrift van 24 december 2021 om bij wijze van voorlopige voorziening te bepalen dat een begeleide omgangsregeling wordt vastgesteld, die passend is bij de leeftijd van [de minderjarige] , inhoudende een omgang gedurende twee á drie uur per twee weken, steeds op zaterdag, met een opbouwregeling, vast te stellen conform het advies van de raad voor de kinderbescherming, althans een zodanige omgangsregeling vast te stellen als het hof juist acht.



4.4
De vader voert verweer en verzoekt om de moeder niet-ontvankelijk te verklaren in haar verzoek tot het treffen van een voorlopige voorziening, dan wel het verzoek af te wijzen. Daarnaast verzoekt de vader om in ieder geval voor de duur van de procedure:
- de moeder te verplichten om de zorgregeling, zoals bepaald in de bestreden beschikking, na te komen op straffe van verbeurte van een dwangsom van € 500,- per keer dat de moeder de zorgregeling niet nakomt met een maximum van € 20.000,-;
en aanvullend te bepalen:


dat het eerstvolgende contactmoment verder wordt gegaan met stap 3 uit de bestreden beschikking (het contact zal vier keer plaatsvinden op zondag van 8.00 uur tot 18.00 uur);


dat stap 3 twee keer zal plaatsvinden, waarna wordt overgegaan naar stap 4;


te bepalen dat tijdens ‘de eerste keer stap 3’ de vader [de minderjarige] om 8.00 uur bij de moeder komt ophalen en de vader [de minderjarige] om 18.00 uur bij de moeder terugbrengt;


te bepalen dat tijdens ‘de tweede keer stap 3’ de moeder [de minderjarige] om 8.00 uur (of wat later in verband met de reistijd, doch uiterlijk 10.00 uur) bij de vader thuis in [woonplaats2] brengt en zij [de minderjarige] om 18.00 uur (17.00 uur of 16.00 uur) weer bij de vader ophaalt;


dat na ‘de tweede keer stap 3’ wordt overgegaan naar stap 4 (het contact zal vier keer plaatsvinden van zaterdag 15.00 uur tot zondag 18.00 uur), waarbij de moeder [de minderjarige] op zaterdag om 15.00 uur naar de vader in [woonplaats2] brengt en de vader [de minderjarige] op zondag om 18.00 uur weer bij de moeder terugbrengt;


dat stap 4 verder conform de bestreden beschikking zal worden uitgevoerd;


dat bij stap 5 de moeder [de minderjarige] op zaterdag om 10.00 uur bij de vader thuis in [woonplaats2] brengt en de vader [de minderjarige] op zondag om 18.00 uur weer thuis bij de moeder brengt;


dat stap 5 verder conform de bestreden beschikking zal worden uitgevoerd;


dat vanaf stap 6 (eindregeling waarbij [de minderjarige] eenmaal per twee weken van vrijdagochtend 10.00 uur tot zondag 18.00 uur bij de vader verblijft) de moeder [de minderjarige] op vrijdagochtend om 10.00 uur bij de vader brengt en de vader [de minderjarige] op zondag om 18.00 uur weer terug naar de moeder brengt;


althans een zodanige (opbouwregeling) vast te stellen als het hof juist acht. 





4.5
De moeder verzoekt in haar aanvullend verzoekschrift om de uitvoerbaar bij voorraadverklaring van de bestreden beschikking te schorsen. 





5De motivering van de beslissing



Uitvoerbaarheid




5.1
De bestreden beschikking is uitvoerbaar bij voorraad verklaard. Daarom wordt de werking van de beschikking niet geschorst door het hoger beroep. Het hof kan de uitvoerbaarheid schorsen (artikel 360 lid 2 Rv), als het belang van de veroordeelde partij bij behoud van de bestaande toestand zwaarder weegt dan het belang van de wederpartij. Het hof gaat hierbij uit van de overwegingen en beslissingen van de beschikking van de rechtbank. De kans van slagen van het hoger beroep laat het hof buiten beschouwing. Als blijkt dat de beslissing van de rechtbank op een kennelijke misslag berust, kan het hof daaraan wel gevolgen voor de uitvoerbaarheid verbinden.



5.2
Het hof oordeelt dat de uitvoerbaarheid van de bestreden beschikking gedeeltelijk geschorst moet worden. 



5.3
De raad heeft het volgende geadviseerd. De raad vindt het belangrijk dat het contact tussen de vader en [de minderjarige] in stand blijft. De opbouw van de zorgregeling, zoals die in de bestreden beschikking is bepaald, is echter niet passend voor een kind van één jaar oud. Het is voorlopig nog te vroeg om [de minderjarige] bij de vader te laten overnachten en om [de minderjarige] de helft van de schoolvakanties bij de vader te laten zijn. Daarvoor hebben zij nog onvoldoende tijd samen gehad. Op dit moment is het passend om toe te werken naar één dag contact per twee weken. De raad adviseert dat de vader nog een aantal keer van 9.00 uur tot 15.00 uur contact met [de minderjarige] heeft in [woonplaats1] . Het is dan wel van belang dat de vader de kans krijgt om [de minderjarige] zelfstandig eten te geven, in bed te leggen en iets met hem te ondernemen. De moeder zal de vader daartoe in de gelegenheid moeten stellen en zelf een stap terug moeten doen. Daarna zou [de minderjarige] een volledige dag met de vader in [woonplaats2] kunnen doorbrengen. De vader kan [de minderjarige] dan ophalen en terugbrengen met de auto. [de minderjarige] kan dan slapen in de auto, zodat de reistijd minder belastend is voor hem. 



5.4
Het hof stelt voorop dat het belangrijk is dat [de minderjarige] en de vader contact hebben. Het hof deelt echter ook de visie van de raad dat de zorgregeling volgens de bestreden beschikking te snel wordt opgebouwd en niet in het belang van [de minderjarige] is. Volgens die regeling zou [de minderjarige] in april 2022 namelijk al gaan overnachten bij de vader. Net als de raad vindt het hof dat nu nog niet passend voor [de minderjarige] . [de minderjarige] is pas één jaar oud en heeft nog weinig één-op-één contact gehad met de vader. De urenlange reistijd tussen [woonplaats1] en [woonplaats2] is ook een complicerende factor. Bovendien is de afgelopen maanden gebleken het contact tussen de ouders moeizaam verloopt. De ouders hebben ieder andere ideeën over de zorgregeling en komen moeilijk tot overleg. Het hof merkt op dat het positief is dat de ouders in april 2022 starten met een hulpverleningstraject om de onderlinge communicatie te verbeteren. 



5.5
Op grond van het voorgaande is het hof van oordeel dat de zorgregeling uit de bestreden beschikking niet in stand kan blijven tot de uitspraak in de bodemprocedure. Dat is niet in het belang van [de minderjarige] . Het hof is van oordeel dat de zorgregeling zoals de raad die heeft geadviseerd, wel in het belang van [de minderjarige] is. 



5.6
Daarom ziet het hof aanleiding om de uitvoering van de bestreden beschikking ten aanzien van de daarin vastgelegde zorgregeling te schorsen en voor de duur van het geding de volgende voorziening te treffen:


vanaf de datum van deze beschikking heeft [de minderjarige] nog vier keer eens in de twee weken op zondag contact met de vader van 9.00 uur tot 15.00 uur. Dit contact vindt plaats in [woonplaats1] . De moeder geeft de vader de ruimte om zelfstandig voor [de minderjarige] te zorgen;


daarna heeft [de minderjarige] eens in de twee weken op zondag contact met de vader van 8.00 uur tot 18.00 uur. Het contact vindt plaats in [woonplaats2] . De vader haalt [de minderjarige] op en brengt hem terug met de auto. 







6De beslissing


Het hof, beschikkende in hoger beroep:



treft de volgende voorziening voor de duur van het geding:



vanaf de datum van deze beschikking heeft [de minderjarige] nog vier keer eens in de twee weken op zondag contact met de vader van 9.00 uur tot 15.00 uur. Dit contact vindt plaats in [woonplaats1] . De moeder geeft de vader de ruimte om zelfstandig voor [de minderjarige] te zorgen;


daarna heeft [de minderjarige] eens in de twee weken op zondag contact met de vader van 8.00 uur tot 18.00 uur. Het contact vindt plaats in [woonplaats2] . De vader haalt [de minderjarige] op en brengt hem terug met de auto;




wijst het meer of anders verzochte af.



Deze beschikking is gegeven door mrs. K.A.M. van Os-ten Have, J.H. Lieber en A.L.H. Ernes, bijgestaan door mr. L.M. de Wit als griffier, bij afwezigheid van de voorzitster ondertekend door de oudste raadsheer en op 1 maart 2022 uitgesproken in het openbaar in tegenwoordigheid van de griffier.



",Gerechtshof Arnhem-Leeuwarden,2022-03-01,2022-03-01,200.304.378/02,Uitspraak,,,Civiel recht; Personen- en familierecht,Hoger beroep,"
Gedeeltelijke schorsing uitvoerbaarheid bij voorraad: hof bepaalt zorgregeling voor de duur van het geding.
","

Rechtspraak.nl

",Gedeeltelijke schorsing uitvoerbaarheid bij voorraad: hof bepaalt zorgregeling voor de duur van het geding.
397,ECLI:NL:RBOVE:2022:621,"











beslissing
RECHTBANK OVERIJSSEL


Wrakingskamer



Zittingsplaats Zwolle



Zaaknummer: C/08/276788 / KG RK 22/54




Beslissing van 2 maart 2022




in de zaak van





          [verzoeker 1] en [verzoeker 2],
beiden wonende te [plaats 1] ,
verzoekers tot wraking (hierna: verzoekers),
advocaat mr. M. Alta, te Hoogeveen.





1De procedure

1.1.
Op 2 december 2021 heeft de griffie van het team familie- en jeugdrecht van de rechtbank Overijssel een wrakingsverzoek van de advocaat van verzoekers ontvangen. Hierin schrijft de advocaat dat de rechtbank haar heeft bericht dat mr. K. van Leeuwen, rechter in deze rechtbank (hierna: de rechter), de zaak van verzoekers, geregistreerd onder C/08/273728, zal behandelen. Volgens de advocaat heeft de rechter verzoekers tijdens twee eerdere zittingen onprettig bejegend. Zij heeft daarom verzocht de rechter van de zaak van verzoekers af te halen. 



1.2.
Het wrakingsverzoek is op 1 februari 2022 bij de wrakingskamer binnengekomen.



1.3.
De rechter heeft niet berust in de wraking en heeft op 4 februari 2022 een schriftelijke reactie ingediend.



1.4.
Het wrakingsverzoek van verzoeker is op 17 februari 2022 achter gesloten deuren behandeld. Bij de mondelinge behandeling waren verzoekers, bijgestaan door hun advocaat, aanwezig. De rechter is niet verschenen.





2De feiten

2.1.
Verzoekers hebben twee minderjarige kinderen, [naam 1] (2013) en [naam 2] (2014). De minderjarigen wonen sinds oktober 2014 in een pleeggezin in [plaats 2] . Bij beschikking van 20 juli 2016 heeft de kinderrechter in de rechtbank Noord-Nederland het gezag van de ouders beëindigd en de gecertificeerde instelling (GI) tot voogd benoemd over [naam 1] en [naam 2] . 



2.2.
Op 30 januari 2020 hebben verzoekers een verzoek ingediend strekkende tot het vaststellen/wijzigen van een omgangsregeling. In dit verband heeft op 2 juli 2020 een mondelinge behandeling plaatsgevonden bij de rechtbank Overijssel. De zaak werd behandeld door de rechter in kwestie, die het verzoek bij beschikking van 15 juli 2020 heeft afgewezen.



2.3.
Op 25 maart 2021 hebben verzoekers een verzoek ingediend tot beëindiging van de voogdij van de voogdijinstelling. De mondelinge behandeling van die zaak heeft op 18 mei 2021 plaatsgevonden bij de rechtbank Overijssel. De nu gewraakte rechter was belast met die zaak. Zij heeft het verzoek bij beschikking van 11 juni 2021 afgewezen.



2.4.
Inmiddels ligt een verzoek tot uithuisplaatsing voor. De mondelinge behandeling daarvan zou plaatsvinden op 30 december 2021 en is uitgesteld tot eind januari 2022, maar is in verband met het daaraan voorafgaande wrakingsverzoek van verzoekers niet doorgegaan. 





3Het wrakingsverzoek 

3.1.
Verzoekers hebben onder meer aan het verzoek ten grondslag gelegd dat de rechter hen tijdens de twee eerdere zittingen onheus heeft bejegend. Verzoekers kregen nauwelijks het woord en voelden zich door uitlatingen van de rechter neergezet als tweederangsburgers. Zij benadrukken dat zij als ouders in eerste instantie vrijwillig akkoord zijn gegaan om hun kinderen elders onder te brengen omdat zij als slachtoffers van de zogenoemde toeslagenaffaire en de zware financiële omstandigheden waarin zij toen zijn komen te verkeren, niet goed meer voor hun kinderen konden zorgen. Zij hebben aan de eerdere zittingen de indruk overgehouden dat de rechter vooringenomen was. Dit gevoel werd versterkt doordat de rechter tijdens de mondelinge behandeling van 2 juli 2020 heeft toegelaten dat de GI een zogenaamde CHOP-list, ingevuld door een medewerker van Trias, in het geding bracht. De inhoud van dat stuk was verzoekers op dat moment onbekend, maar bleek achteraf van doorslaggevend belang te zijn voor de afwijzende beslissing van de rechter. Volgens verzoekers is de CHOP-list ondeugdelijk en heeft de rechter haar beslissingen niet gebaseerd op objectief en controleerbaar feitenonderzoek. Gezien de voorgeschiedenis, hebben verzoekers er geen vertrouwen in dat zij in onderhavige zaak een eerlijke kans krijgen als dezelfde rechter weer hun zaak behandelt.





4Het standpunt van de rechter

4.1.
De rechter heeft niet in de wraking berust en heeft daartoe het volgende aangevoerd. Het feit dat eerdere verzoeken van verzoekers zijn afgewezen kan geen basis vormen voor een (gegrond) wrakingsverzoek. Wat betreft het door de GI overgelegde rapport, zal dit in het kader van die procedure beoordeeld zijn en dus ook onderwerp zijn geweest van hoger beroep. De rechter behandelt alle procesdeelnemers met het vereiste respect. De enkele opmerking dat verzoekers hun benadering als belerend of denigrerend hebben ervaren, kan niet leiden tot de conclusie dat sprake is van een schijn van partijdigheid.





5De beoordeling

5.1.

Een rechter kan worden gewraakt op grond van feiten of omstandigheden waardoor de rechterlijke onpartijdigheid schade zou kunnen lijden.
Uitgangspunt daarbij is dat de rechter uit hoofde van zijn aanstelling wordt vermoed onpartijdig te zijn, tenzij zich een uitzonderlijke omstandigheid voordoet, die een zwaarwegende aanwijzing oplevert voor het oordeel dat een rechter jegens een partij bij een geding een vooringenomenheid koestert. De vrees dat dit het geval zal zijn, dient objectief gerechtvaardigd te zijn. Dat betekent dat sprake moet zijn van concrete feiten en omstandigheden waaruit objectief de vrees voor partijdigheid van de rechter kan worden afgeleid. 
Daarnaast kan er onder omstandigheden reden zijn voor wraking, indien - geheel afgezien van de persoonlijke opstelling van de rechter in de hoofdzaak - de bij een partij bestaande vrees voor partijdigheid van die rechter objectief gerechtvaardigd is, waarbij rekening moet worden gehouden met uiterlijke schijn.




5.2.
Volgens artikel 513 lid 1 Sv moet het wrakingsverzoek worden gedaan zodra de feiten of omstandigheden aan de verzoeker bekend zijn geworden. De aangevoerde feiten en omstandigheden voor de wraking hebben zich voorgedaan tijdens de mondelinge behandelingen van 2 juli 2020 en 18 mei 2021, dus lang voordat het wrakingsverzoek is ingediend. De advocaat heeft hier tegenover gezet dat zij en verzoekers zich tijdens de eerste zitting overrompeld voelden door de eerder geschetste gang van zaken. Hoewel het vertrouwen in de rechter bij de tweede zitting broos was en de advocaat en verzoekers de afwijzende beslissing op voorhand al vermoedden, hebben zij toen niet aan de bel getrokken. De gedachte hierachter was dat zij tegen de eerste beslissing in hoger beroep waren gegaan en dat deze tweede zaak daarbij gevoegd zou kunnen worden. De spreekwoordelijke druppel deed zich voor toen verzoekers op de hoogte werden gesteld dat de rechter ook de derde zaak zou behandelen. De wrakingskamer begrijpt dat zich een cumulatie van factoren heeft voorgedaan, in die zin dat de gevoelens met betrekking tot de vooringenomenheid van de rechter opleefden toen verzoekers werden geconfronteerd met het feit dat de rechter in hun opvolgende zaak wederom zou gaan oordelen. De wrakingskamer zal het verzoek daarom niet niet-ontvankelijk verklaren vanwege de omstandigheid dat het verzoek te laat is ingediend. Het verzoek zal inhoudelijk worden getoetst.



5.3.
De wrakingskamer stelt vast dat één van de wrakingsgronden in wezen is gericht tegen de beslissing van de rechter om op grond van de ter zitting in het geding gebrachte CHOP-list geen omgangsregeling vast te stellen. De juistheid van een rechterlijke beslissing kan op zichzelf niet door middel van een wrakingsverzoek aan de orde worden gesteld. Dat kan alleen door een rechtsmiddel (zoals verzet of hoger beroep) tegen de beslissing aan te wenden. Concrete feiten en omstandigheden waaruit volgt dat de rechter bij het geven van deze beslissing vooringenomen was tegen verzoekers of objectief gerechtvaardigde vrees daarvoor bestond, hebben verzoekers verder niet, althans niet gemotiveerd aangevoerd. Uit het enkele feit dat de rechter in het nadeel van verzoekers heeft beslist kan de wrakingsverzoek dat niet afleiden. 



5.4.
De andere wrakingsgronden betreffen in wezen de manier waarop de advocaat en verzoekers door de rechter zijn bejegend. Voor klachten is de wrakingsprocedure niet bedoeld, tenzij er concrete feiten en omstandigheden bestaan waaruit volgt dat in deze bejegening partijdigheid van de rechter tegen verzoekers besloten ligt of objectief gerechtvaardigde vrees daarvoor. De wrakingskamer stelt vast dat de rechter tegenover de stellingen van verzoekers heeft aangevoerd dat zij procespartijen altijd met respect behandelt. Gezien de verstreken tijd sinds de twee eerdere zittingen, en de betwisting door de rechter, valt niet vast te stellen of sprake is geweest van een bejegening waarin partijdigheid besloten ligt. Omdat dit onvoldoende aannemelijk is geworden, zal het wrakingsverzoek ongegrond worden verklaard.




5.5.
De wrakingskamer wil in deze zaak louter ten overvloede meegeven dat het vertrouwen van verzoekers in de rechter gaandeweg is komen te vervallen. Zij voelen zich niet gehoord en gezien en hebben het gevoel gekregen dat zij niet volwaardig kunnen deelnemen aan de zitting. Dat zij en hun advocaat die indruk hebben, is betreurenswaardig. Hoewel niet kan worden vastgesteld dat de rechter daarvoor verantwoordelijk kan worden gehouden, zou het – mede gezien de belangen die in deze zaak spelen – bijdragen aan het vertrouwen van verzoekers in een goede rechtspleging indien (in afwijking van het uitgangspunt dat dezelfde rechter zaken van hetzelfde gezin blijft behandelen) de zaak van verzoekers zal worden behandeld door een kamer waarvan de gewraakte rechter geen deel uitmaakt.





6De beslissing
De wrakingskamer verklaart het verzoek tot wraking ongegrond.



Deze beslissing is gegeven door de mrs. U. van Houten, L.M. Rijksen en H.M. Braam in tegenwoordigheid van de griffier mr. E.H. Doldersum en in openbaar uitgesproken op 
2 maart 2022. 





de griffier is niet in de gelegenheid				de voorzitter

deze beslissing mede te ondertekenen










Tegen deze beslissing staat geen rechtsmiddel open.


",Rechtbank Overijssel,2022-03-02,2022-03-03,C/08/276788 / KG RK 22/54,Uitspraak,,,Civiel recht,Wraking,"
Wrakingsbeslissing. De wrakingskamer verklaart het verzoek tot wraking ongegrond.
","

Rechtspraak.nl

",Wrakingsbeslissing. De wrakingskamer verklaart het verzoek tot wraking ongegrond.
398,ECLI:NL:GHARL:2022:1584,"

GERECHTSHOF ARNHEM-LEEUWARDEN


locatie Leeuwarden 



afdeling civiel recht, handel



zaaknummer gerechtshof 200.260.946
(zaaknummer rechtbank Overijssel 183254)





arrest van 1 maart 2022




in de zaak van




de maatschap [appellante] Beheer, [naam1] en [naam2], 
gevestigd te Nieuwolda,
appellante,
in eerste aanleg: eiseres,
hierna: de maatschap,
advocaat: mr. P.M. Leerink te Deventer,




tegen:





Installatiebedrijf Geissler Lemerveld B.V.,
gevestigd te Lemelerveld,
geïntimeerde,
in eerste aanleg: gedaagde,
hierna: Geissler,
advocaat: mr. B.M. Stroetinga te Eindhoven.






1Het verdere verloop van het geding in hoger beroep


1.1
Het hof neemt de inhoud van het tussenarrest van 23 maart 2021 hier over.


1.2
Het verdere verloop blijkt uit:- het proces-verbaal van getuigenverhoor van 5 juli 2021:- de memorie na enquête van Geissler;- de antwoordmemorie na enquête van [appellante] . 



1.3
Partijen hebben de aanvullend stukken overgelegd en het hof heeft arrest bepaald.






2De nadere beoordeling 


2.1
In het tussenarrest heeft het hof Geissler toegelaten tot het leveren van tegenbewijs tegen de voorshands bewezen geachte stelling van de maatschap dat een monteur van Geissler op 4 juli 2014 (per ongeluk) de schakelaar van de installatie-automaat in de groepenkast van stal 3 heeft omgezet (en niet weer heeft teruggezet). 



2.2

Ter uitvoering van die bewijsopdracht heeft Geissler als getuigen laten horen de heren [de getuige1] en [de getuige2] , de beide monteurs die voor Geissler op 4 juli 2014 werkzaamheden hebben verricht in de stallen van de maatschap. 
De maatschap heeft afgezien van het horen van getuigen van haar kant.




2.3
Geissler heeft geconcludeerd dat zij is geslaagd in het leveren van het haar opgedragen tegenbewijs. Zij heeft daarnaast verklaard moeite te hebben met het oordeel dat het bewijs is geleverd dat de uitval van de ventilatoren is veroorzaakt door haar monteurs behoudens door Geissler te leveren tegenbewijs -volgens haar berust dat oordeel op een redenering en niet op een beoordeling van bewijsmiddelen- en heeft gesteld en te bewijzen aangeboden dat de installatieautomaat ook kan zijn uitgeschakeld door het buitenspel zetten van de overbrugggingsschakelaar van de frequentieregelaar. Voorts heeft zij aangevoerd dat de overweging in het tussenarrest, dat ervan uitgegaan moet worden dat er geen oudere klimaatalarmmelding heeft bestaan, heroverweging verdient. Volgens Geissler is in technisch opzicht aangetoond dat een oudere, niet volwaardig opgevolgde klimaatalarmmelding aanwezig was en dat die verhinderde dat op 4 juli 2014 een nieuwe klimaatalarmmelding werd doorgegeven aan het alarmsysteem. Een omstandigheid die volgens Geissler uitsluitend is toe te rekenen aan [appellante] . 



2.4

De maatschap heeft geconcludeerd dat Geissler niet is geslaagd in het tegenbewijs en dat er ook geen aanleiding bestaat om de overweging over een eerdere klimaatalarmmelding te heroverwegen.

t.a.v. de bewijsopdracht
2.5	Het bezwaar van Geissler tegen de bewijsopdracht en de redenering van het hof die daartoe heeft geleid, geeft het hof geen aanleiding om op die opdracht terug te komen. Geissler gaat eraan voorbij dat de redenering mede is gebaseerd op verschillende omstandigheden die daarin worden benoemd. Op basis van die omstandigheden is het hof tot het voorshandse oordeel gekomen dat bewezen is dat de ventilatoren zijn uitgevallen door het omzetten van de schakelaar van de installatieautomaat door een monteur van Geissler.  




t.a.v. de bewijslevering





2.6
Het hof is van oordeel dat Geissler niet is geslaagd in het leveren van het tegenbewijs. Het volgende wordt daartoe overwogen.    



2.7

De heer [de getuige1] heeft, voor zover van belang, het volgende verklaard:

(…)Ik heb op 4 juli 2014 's ochtends mijn collega [de getuige2] afgezet bij het bedrijf van [appellante] .
Ik heb hem uitgelegd welke werkzaamheden hij moest doen. Het waren eenvoudige
werkzaamheden die hij naar mijn mening zelfstandig zou kunnen uitvoeren. Zelf ben ik die
dag gaan werken op het bedrijf van de broer van de heer [naam1] .
Ik denk dat ik in de loop van de dag af en toe wel telefonisch contact zal hebben gehad met

          [de getuige2] , maar ik heb daar geen actieve herinnering aan.
Aan het einde van de middag ben ik teruggekeerd op het bedrijf van [appellante] . Ik heb toen
de werkzaamheden die [de getuige2] had verricht gecontroleerd. Ik heb dat naar ik meen alleen
gedaan. [de getuige2] was zelf nog aan het werk in een van de stallen, ik meen stal 3 of stal 4. Na
mijn inspectie kwam ik in de stal waar [de getuige2] nog aan het werk was. Ik zag dat hij nog niet
helemaal klaar was met de aardingswerkzaamheden. Wat er nog precies gebeuren moest
weet ik niet meer, maar het was niet veel meer. Hoeveel tijd hij nog voor het afronden van
zijn werkzaamheden nodig zou hebben weet ik niet. Ik heb toen vluchtig gekeken naar de
werkzaamheden die [de getuige2] had verricht in de onderverdeelinrichting van die stal. De
beschermplaat was er af en de installatie lag dus open. Alle schakelaars in de
onderverdeelinrichting stonden omhoog. Als er schakelaars naar beneden zouden hebben
gestaan zou ik dat hebben gezien. Dat is iets waar je op let. U vraagt mij of ik ook op mijn
netvlies heb staan dat alle schakelaars omhoog stonden. Nee, dat niet. Maar als een
schakelaar naar beneden zou hebben gestaan dan zou mij dat zijn opgevallen. Ik ben
vervolgens buiten materialen gaan verzamelen. Toen ik de stal verliet was de
onderverdeelinrichting nog open. De beschermplaat was dus nog niet aangebracht. Ik kan mij
niet herinneren dat ik daarna nog terug ben geweest in de stal. Ik weet ook niet of de
werkzaamheden helemaal waren afgerond toen wij vertrokken. Ik heb dat niet gecontroleerd.(…)
Op vragen van mr. van Huizen:
U vraagt mij of je bij het terugplaatsen van de beschermplaat de schakelaars kunt aanraken.
Het is mogelijk dat je bij het terugplaatsen een schakelaar aanraakt. Ik kan mij herinneren dat
mij wel eens is gebeurd dat ik bij het terugplaatsen van een plaat de aardingsschakelaar heb
omgezet per ongeluk. Ik kan mij echter niet voorstellen dat je bij het terug plaatsen ook de
schakelaars van de installatie automaat kan omzetten. Zo'n schakelaar heeft namelijk veel
meer weerstand. Die zet je niet ongemerkt om. Overigens is het omzetten van de
aardlekschakelaar mij niet overkomen bij het type installatie waar het hier om gaat. Volgens
mij kan het bij dit type eigenlijk niet gebeuren. Omdat je de plaat bij het teugplaatsen er goed
recht op moet zetten. Alleen als je het heel klungelig doet, zou je de aardlekschakelaar nog
kunnen omzetten.
U vraagt mij of ik mij kan herinneren of de ventilatoren aan stonden in de stal. Het was warm
die dag, dus de ventilatoren zullen wel hard aan hebben gestaan. Of ik dat ook heb gehoord,
kan ik mij niet herinneren. Maar als de ventilatoren uit zouden zijn geweest zou mij dat tochzeker wel zijn opgevallen.



De heer [de getuige2] heeft verklaard:



Ik heb op 4 juli 2014 in stal 3 leidingwerk en goten geaard. Ik heb de aarding aangebracht in
de groepenkast op de aardingsreling die zich daar bevond.
U toont mij de foto op pagina 45 van deskundigen bericht. Op die foto zie je het type
installatie waaraan ik mijn werkzaamheden heb verricht. Om bij het binnenwerk te kunnen
moest ik eerst een doorzichtige beschermkap verwijderen, en vervolgens de beschermplaat
die op de foto is te zien. De foto op pagina 46 toont het binnenste van de groepenkast nadat
je de beschermplaat hebt verwijderd.
Ik heb mijn werkzaamheden aan die installatie die dag helemaal afgerond, voor zover mij
bekend. Aan het einde van de werkzaamheden heb ik de plaat en de kap weer teruggeplaatst.
Ik kan mij niet herinneren hoe de schakelaars stonden bij het afnemen van de beschermplaat.
Ik heb na het terugplaatsen van de plaat niet gecontroleerd hoe de schakelaars toen stonden,
of ze allemaal wel op ""aan"" stonden.
Bij het terugplaatsen van de beschermplaat is mij niet opgevallen dat ik een schakelaar zou
hebben omgezet. Als dat het geval zou zijn geweest, dan had ik dat geweten. Als zo'n
schakelaar wordt omgezet dan hoor je dat, dan voel je dat. Het geeft een behoorlijke dreun.
Ik weet dat ook omdat het mij wel eens is overkomen dat ik bij het terugplaatsen van zo'n
plaat een schakelaar per ongeluk heb omgezet. Dat merk je direct. Als gezegd, heb ik dat hier
niet gemerkt. U vraagt mij waarom ik zo zeker weet dat ik dat toen niet heb gemerkt. Ik weet
dat omdat ik daar in 2016 ook al over heb verklaard. Toen was het nog veel dichterbij het
incident en ik wist mij toen te herinneren dat ik dat niet had gemerkt.
De spanning is er tijdens mijn werkzaamheden niet op enig moment af geweest.
Bij het terugplaatsen van de beschermplaat en beschermkap was mijn collega [de getuige1] niet
aanwezig. Ik had hem gebeld dat ik klaar was en hij is mij toen komen ophalen. Hij heeft niet
specifiek deze kast gecontroleerd.
U houdt mij voor dat de heer [de getuige1] heeft verklaard dat toen hij op het werk terugkwam ik
nog niet klaar was met mijn werkzaamheden en dat de beschermplaat er ook nog niet op zat.
Het kan zijn dat ik mijn werkzaamheden nog aan het afronden was, maar bij mijn weten was
ik al klaar daarmee. Mij is tijdens het uitvoeren van mijn werkzaamheden niet iets bijzonders
opgevallen in de stal. Als toen de ventilatoren zouden zijn uitgevallen, zou ik dat zeker
hebben gemerkt. Je hoort de ventilatoren heel duidelijk. Als dat zou zijn gebeurd op het
moment dat ik de stal verliet, dan zou ik het misschien niet zo snel hebben gemerkt, maar
dan had ik het wel gemerkt aan het drukverschil bij de deuren. De ventilatoren zorgen
namelijk voor een onderdruk.
Ik kan mij niet herinneren dat er op 7 juli 2014 op het werk een bijeenkomst zou zijn geweest
van de monteurs. Als die is geweest en ik daar ook bij zou zijn geweest, kan ik mij dat in
ieder geval niet herinneren.
Ik heb van die dagen ook niet alles scherp. Ik werd op 5 juli gebeld over het incident en ben
daar enorm van geschrokken. Je voelt je onbewust op enige manier toch wel schuldig, wantik was degene geweest die daar het laatst aan het werk was geweest.
(…)
U houdt mij voor dat ik in mijn verklaring van 8 maart 2016 heb gezegd dat we de
werkzaamheden nog niet hadden afgerond en de maandag daarop nog zouden terugkomen
om de werkzaamheden af te ronden. Volgens mij waren de aardingwerkzaamheden afgerond.
Het kan zijn dat ik toen heb gedoeld op ander soortige werkzaamheden die nog gedaan
moesten worden.
(…)
Op vragen van mr. van Huizen:
In de stal kun je de ventilatoren horen. Ik hoorde die dag ook andere geluiden, zoals het
geluid van pompen. Ik kon echter niet alle geluiden thuisbrengen, omdat ik daar toen nog
niet vertrouwd mee was.
U vraagt mij of ik al voor 4 juli 2014 eens had meegemaakt dat ik bij het terugplaatsen van
de plaat per ongeluk een schakelaar had omgezet. Nee, dat had ik toen nog niet meegemaakt.
De laatste vier jaar werk ik in de woningbouw en daar werk ik veel met groepenkasten. In
die periode is mij wel eens overkomen dat ik per ongeluk een schakelaar omzette. Ik weet daarvan dat het een behoorlijke klap geeft.
(…)  




2.8

Uit de verklaring van [de getuige1] leidt het hof af dat het omzetten van een schakelaar bij het terugplaatsen van de beschermingsplaat van de onderverdeelinrichting op zichzelf mogelijk is en dat hij bij het verlaten van het werk niet heeft gecontroleerd of de schakelaars nog goed stonden. Op het moment van verlaten van het werk was volgens hem  de
onderverdeelinrichting nog open en de beschermplaat nog niet aangebracht. [de getuige1] kan zich niet herinneren dat hij daarna nog terug is geweest in de stal. Dat laat volgens het hof de mogelijkheid open dat na zijn vertrek een schakelaar is omgezet.
Ook [de getuige2] verklaart dat bij het terugplaatsen van de beschermingsplaat het mogelijk is dat een schakelaar wordt omgezet. Het is hem ook weleens overkomen dat hij een schakelaar heeft omgezet. Hij heeft na het terugplaatsen van de plaat niet gecontroleerd of alle schakelaars nog op “aan” stonden en bevestigt dat [de getuige1] dat ook niet heeft gecontroleerd. 




2.9
Daarmee volgt uit de verklaringen van de beide monteurs (a) dat het mogelijk is dat bij het terugplaatsen van de beschermingsplaat de schakelaar van de installatie-automaat is  omgezet en (b) dat bij de beëindiging van de werkzaamheden niet is gecontroleerd of de schakelaars allemaal nog op “aan” stonden. Daarmee is met de verklaringen van de monteurs niet het vermoeden weerlegd dat bij de uitvoering van de werkzaamheden de schakelaar van de installatie-automaat (per ongeluk) is omgezet. Daar doet niet aan af dat volgens de  verklaringen van [de getuige1] en [de getuige2] je het omzetten van een schakelaar merkt. Voorstelbaar is dat om een of andere reden, zoals een afgeleide aandacht en/of omgevingsgeluid, dat in dit geval niet is opgemerkt.       



2.10

Geissler heeft in haar memorie na enquête er nog op gewezen dat tijdens de comparitie van partijen door de heren [naam3] en [naam4] is verklaard dat de installatieautomaat uitschakelt wanneer de overbruggingsschakelaar van de frequentieregelaar buiten spel wordt gezet. Volgens Geissler staat niet vast dat dit niet is gebeurd en zij heeft aangeboden om de expert [naam5] erover te horen dat dit het uitvallen van de installatieautomaat kan verklaren. Het hof is van oordeel dat deze stellingen en voormeld aanbod in dit stadium van de procedure te laat zijn en (dus) niet het te leveren tegenbewijs opleveren. Daarbij wordt opgemerkt dat Geissler er geen verklaring voor heeft gegeven waarom pas tijdens de comparitie voor het eerst die mogelijkheid als oorzaak van het uitvallen van de installatieautomaat is aangevoerd en evenmin waarom, als het inderdaad zou gaan om een reële mogelijkheid, zij niet in het kader van de aan haar opgedragen tegenbewijslevering [naam5] heeft laten horen. Geissler heeft verder ook niet (gemotiveerd) verzocht om heropening van de enquête. 

t.a.v. het verzoek om heroverweging





2.11
Het hof ziet verder geen aanleiding om terug te komen op haar overweging in het tussenarrest over een eerdere klimaatalarmmelding. 



2.12
In het tussenarrest is het hof na een daarvoor gegeven motivering in rov. 7.19 en 7.20 in rov. 7.21 tot het oordeel gekomen dat onvoldoende duidelijkheid is verkregen over de oorzaak van het uitblijven van een alarmmelding na het uitvallen van de ventilatoren en dat partijen van die oorzaak verder ook geen (voldoende bepaalde en gespecificeerde) nadere bewijslevering hebben aangeboden. Daarmee vormt, zo is verder overwogen, de uitval van de ventilatoren niet een grond voor aansprakelijkheid van Geissler, maar leidt die omstandigheid er aan de andere kant ook toe dat het (voorwaardelijke) beroep van Geissler op eigen schuld niet opgaat. Het betreft hier een eindbeslissing, waaraan het hof in beginsel gebonden is. 



2.13

In haar memorie na enquête stelt Geissler zich op het standpunt, zo begrijpt het hof, dat uit de beschikbare gegevens, bezien in hun verband en samenhang, wel blijkt dat een alarmmelding is uitgebleven omdat een eerdere klimaatalarmmelding niet was opgeheven door de maatschap. Het hof leest in de stellingen van Geissler echter geen nieuwe argumenten, maar een herhaling van wat zij eerder op dat punt ook al heeft aangevoerd. Het is daarmee duidelijk dat Geissler vindt dat het hof de beschikbare gegevens onjuist heeft gewaardeerd en daarmee ten onrechte tot de slotsom is gekomen dat onvoldoende duidelijkheid is verkregen over  de oorzaak van het uitblijven van een alarmmelding na het uitvallen van de ventilatoren. Het hof is echter niet gebleken dat zijn slotsom berust op een onjuiste juridische of feitelijke grondslag en ziet daarom geen aanleiding om die te heroverwegen. Voor zover Geissler van haar stellingen nog nadere bewijslevering heeft aangeboden, gaat het hof daaraan voorbij, omdat een dergelijk aanbod in dit stadium van de procedure te laat is. 

conclusie




2.14
De conclusie is daarmee dat Geissler aansprakelijk is voor de uitval van de ventilatoren en dat geen grond bestaat voor vermindering van de daaruit voortvloeiende schadevergoedingsverplichting op grond van eigen schuld van de maatschap. 



Metaalunievoorwaarden  





2.15

De maatschap heeft geen grief gericht tegen het oordeel van de rechtbank dat de Metaalunievoorwaarden doorwerken in de rechtsverhouding tussen haar en Geissler. 
Dat staat daarmee tussen partijen vast. De maatschap stelt echter dat de rechtbank ten onrechte heeft overwogen dat zij geen beroep heeft gedaan op de vernietigbaarheid van die voorwaarden. Die grief is terecht. In de akte overlegging producties van 15 september 2016 doet de maatschap onder randnummer 2 sub g. voor zoveel nodig een beroep op vernietiging van die voorwaarden omdat die voorwaarden niet aan [appellante] Beheer ter hand zijn gesteld op de voet van artikel 6:233 sub b BW. 




2.16
De vraag waartoe de doorwerking van de Metaalunievoorwaarden en het beroep van de maatschap op de vernietigbaarheid van die voorwaarden in deze zaak concreet leiden, laat het hof verder buiten beschouwing. De maatschap heeft gesteld dat die voorwaarden alleen van invloed kunnen zijn op de omvang van de schade en niet op de aansprakelijkheidsvraag die in deze procedure aan de orde is. Aangezien de maatschap voor het geval aansprakelijkheid van Geissler wordt aangenomen verwijzing naar de schadestaat heeft gevorderd en het hof ook niet beschikt over gegevens aan de hand waarvan de schade kan worden vastgesteld dan wel begroot, zal de zaak voor de vaststelling van de schade worden verwezen naar de schadestaat. Daarmee ligt de beantwoording van voormelde vraag buiten de reikwijdte van het geschil zoals dat door de maatschap in dit geding aan het hof is voorgelegd. 






3De slotsom


3.1
De bestreden vonnissen van 2 november 2016, 1 februari 2017 en 27 december 2017 van de Rechtbank Overijssel zullen worden vernietigd. De gevorderde verklaring voor recht dat Geissler aansprakelijk is voor de schade die de maatschap heeft geleden als gevolg van het overlijden van 1340 varkens in stal 3 op 4-5 juli 2014 is toewijsbaar. Geissler zal worden veroordeeld tot vergoeding van deze schade, nader op te maken bij staat en te vereffenen volgens de wet. 


3.2

Als de in het ongelijk te stellen partij zal het hof Geissler in de kosten van beide instanties veroordelen. 
De kosten voor de procedure in eerste aanleg aan de zijde van de maatschap zullen worden vastgesteld op:

- explootkosten		€    82,75
- griffierecht		€  619,-
- kosten deskundigenbericht	€ 18.150,-
totaal verschotten		€ 18.851,75
- salaris advocaat		€ 7.000,- (3,5 punten x tarief VI ad € 2.000,- per punt)


De kosten voor de procedure in hoger beroep aan de zijde van de maatschap zullen worden vastgesteld op:

- explootkosten		€      81,-
- griffierecht		€    741,-
totaal verschotten		€    822,-
- salaris advocaat		€ 12.192,- (3 punten x tarief VI ad € 4.064,- per punt)






4De beslissing


Het hof, recht doende in hoger beroep:



verklaart de maatschap niet-ontvankelijk in haar hoger beroep tegen het tussenvonnis van              18 mei 2016;



vernietigt de vonnissen van de rechtbank Overijssel van 2 november 2016, 1 februari 2017 en 27 december 2017 en doet opnieuw recht;




verklaart voor recht dat Geissler aansprakelijk is voor de schade die de maatschap heeft geleden als gevolg van het overlijden van 1340 varkens in stal 3 op                           4-5 juli 2014;


veroordeelt Geissler tot vergoeding van deze schade, nader op te maken bij staat en te vereffenen volgens de wet; 


veroordeelt Geissler in de kosten van beide instanties, tot aan de bestreden uitspraak aan de zijde van de maatschap wat betreft de eerste aanleg vastgesteld op € 18.851,75 voor verschotten en op € 7.000,- voor salaris overeenkomstig het liquidatietarief en tot aan deze uitspraak wat betreft het hoger beroep vastgesteld op € 822,- voor verschotten en op                       € 12.192,- voor salaris overeenkomstig het liquidatietarief;


verklaart dit arrest ten aanzien van de daarin vervatte veroordelingen uitvoerbaar bij voorraad.



wijst het meer of anders gevorderde af.



Dit arrest is gewezen door mrs. O.E. Mulder, J. Smit en A.G.J. van Wassenaer van Catwijck en is door de rolraadsheer in tegenwoordigheid van de griffier in het openbaar uitgesproken op 1 maart 2022.



",Gerechtshof Arnhem-Leeuwarden,2022-03-01,2022-03-01,200.260.946/01,Uitspraak,,,Civiel recht,Hoger beroep,"

Eindarrest na (tegen)bewijslevering.
Tegenbewijs niet geleverd tegen het vermoeden dat de brand in een varkensstal is veroorzaakt door een (onopzettelijke|) fout van een medewerker van het installatiebedrijf dat werkzaamheden in de stal had uitgevoerd.

","

Rechtspraak.nl

","Eindarrest na (tegen)bewijslevering.
Tegenbewijs niet geleverd tegen het vermoeden dat de brand in een varkensstal is veroorzaakt door een (onopzettelijke|) fout van een medewerker van het installatiebedrijf dat werkzaamheden in de stal had uitgevoerd."
399,ECLI:NL:GHARL:2022:1586,"




GERECHTSHOF ARNHEM-LEEUWARDEN 




locatie Leeuwarden



afdeling civiel recht, handel



zaaknummer gerechtshof 200.277.115/01
(zaaknummer rechtbank Noord-Nederland C/17/167904)





arrest van 1 maart 2022





in de zaak van





B.V. Installatiebedrijf C.B.S.,

gevestigd te Sneek,
appellante in het principaal hoger beroep,
geïntimeerde in het incidenteel hoger beroep,
bij de rechtbank: eiseres,
hierna: CBS,
advocaat: mr. D.C. Poiesz, die kantoor houdt te Sneek,




tegen






          [geïntimeerde]
        ,
wonende te [woonplaats] ,
geïntimeerde in het principaal hoger beroep,
eiser in het incidenteel hoger beroep,
bij de rechtbank: gedaagde,
hierna: [geïntimeerde],
procesadvocaat: mr. I.M.C.A. Reinders Folmer, die kantoor houdt te Amsterdam,behandelend advocaat mr. J.C. Brouwer.






1Het verdere verloop van de procedure in hoger beroep 


Naar aanleiding van het arrest van 23 februari 2021 heeft op 13 januari 2022 een mondelinge behandeling bij het hof plaatsgevonden. Daarvan is een verslag gemaakt dat aan het dossier is toegevoegd (het proces-verbaal). Hierna hebben partijen het hof gevraagd opnieuw arrest te wijzen. In een brief van 28 januari 2022 heeft mr. Brouwer opmerkingen over het verslag gemaakt. Voor zover dat voor de beoordeling van belang is, zal het hof daar hierna op in gaan. 







2Waar gaat deze zaak over?


2.1

Het draait in deze procedure om werkzaamheden die door CBS voor [geïntimeerde] in aanneming zijn verricht werk. De vraag die partijen verdeeld houdt, is of daarvoor op enig 
moment een richtprijs is overeengekomen en of [geïntimeerde] door hem geleden schade met de vordering van CBS kan verrekenen. Dit geschil heeft de volgende achtergrond.




2.2
CBS is een installatiebedrijf en is in januari 2019 met [geïntimeerde] overeengekomen dat zij op regiebasis verbouwingswerkzaamheden aan de woning van [geïntimeerde] zou verrichten. CBS heeft het installatietechnische werk zelf uitgevoerd en heeft Handel- en Onderhoudsbedrijf [naam1] B V. ( [naam1] ) als onderaannemer bouwkundige werkzaamheden laten verrichten. Daarna heeft [geïntimeerde] in totaal € 50.296,- aan facturen voldaan. 



2.3
Nadat tussen [geïntimeerde] en zijn partner [de partner] enerzijds en [naam2] (CBS) en de heer [naam1] anderzijds op 18 februari 2019 een gesprek had plaatsgehad over de voortgang van de verbouwing, heeft [geïntimeerde] in februari en maart in totaal € 20.088,94 inclusief btw op facturen betaald. Op 22 maart 2019 en 5 april 2019 volgden echter nadere facturen voor € 41.921,62, € 24.547,86 en € 457,16 inclusief btw. Die heeft [geïntimeerde] niet willen voldoen, omdat partijen kort daarvoor, op 18 februari, een richtprijs zouden hebben afgesproken van € 38.000,-.



2.4

Op 18 april 2019 heeft hierover een bespreking plaatsgevonden tussen [naam2] , [naam1] , [de partner] en de heer [naam3], gevolgd door een overleg op 
9 mei 2019. Bij die laatste gelegenheid waren aanwezig [naam2] , [naam1] , [naam3] , [geïntimeerde] en [de partner] . Blijkens het daarvan door [de partner] opgemaakte verslag ontstond bij deze bijeenkomst discussie over de vraag of een rekening voor werk van voor 18 februari bij die € 38.000,- opgeteld mocht worden. De volgende dag heeft [naam1] aan [naam3] en CBS bericht dat bij de door hem op 18 februari genoemde bedragen (€ 20.000 ex btw bouwkundig en € 18.000 ex btw voor het installatiewerk) niet was inbegrepen wat voor 18 februari nog gefactureerd moest worden. 




2.5
De gemachtigde van CBS heeft [geïntimeerde] op 28 mei 2019 gesommeerd om binnen 8 dagen over te gaan tot betaling van de openstaande factuurbedragen van in totaal € 46.926,64, te vermeerderen met buitengerechtelijke incassokosten van € 1.344.26 en rente, tot 28 mei 2019 berekend op € 250,64.



2.6
Het werk is niet opgeleverd.



2.7
De herstelkosten en kosten voor het afmaken van de werkzaamheden zijn in eerste instantie door [geïntimeerde] begroot op € 3.000,- incl. btw. Inmiddels wordt een beroep gedaan op een rapport van Hauw Vast waarin de schade op een totaal van € 23.477,15 wordt begroot (vervangingsschade en kosten van inmiddels uitgevoerd herstel). 



2.8
Nadat partijen niet tot overeenstemming konden komen, heeft CBS bij de rechtbank gevorderd dat [geïntimeerde] wordt veroordeeld het onbetaalde deel van de door haar verstuurde facturen (€ 46.926,64) met rente en kosten te voldoen. Zij voert daartoe aan dat al het werk in regie is uitgevoerd.


2.9
De rechtbank heeft deze vorderingen voor een belangrijk deel afgewezen en heeft [geïntimeerde] veroordeeld tot betaling van € 11.460,87 inclusief btw, te vermeerderen met wettelijke rente. Tegen die uitspraak heeft CBS bezwaar gemaakt. De bedoeling van het hoger beroep van CBS is dat ook de afgewezen vorderingen alsnog worden toegewezen. [geïntimeerde] heeft zijn beroep op verrekening gehandhaafd. 






3Het oordeel van het hof



De opzet en de conclusie van deze uitspraak




3.1
Het hof zal de bezwaren (grieven) van CBS en [geïntimeerde] hierna per onderwerp en met tussenkopjes bespreken. 



3.2
De conclusie zal zijn dat de bezwaren van CBS worden verworpen, met uitzondering van een alsnog toe te wijzen vordering van € 302,50 inclusief btw, en dat een deel van de toegewezen vordering van CBS met vorderingen van [geïntimeerde] wordt verrekend.



Partijen zijn nader een richtprijs overeengekomen





3.3
Een aantal klachten van CBS is gericht tegen de conclusie van de rechtbank dat partijen op 18 februari 2019 zijn overeengekomen dat voor na die datum door CBS te verrichten installatiewerkzaamheden en de door [naam1] B.V. te verrichten bouwwerkzaamheden aan het dak een richtprijs van € 35.000,- exclusief btw is overeengekomen, die nog met 10% kon worden verhoogd. Die klachten falen, omdat de rechtbank op goede gronden heeft overwogen dat [geïntimeerde] mocht afgaan op de uitlatingen die [naam1] hierover heeft gedaan. Het hof voegt daar het volgende aan toe.



3.4
Gegeven het feit dat partijen in januari 2019 hebben afgesproken dat het werk in regie zou worden uitgevoerd, ligt het op de weg van [geïntimeerde] om te bewijzen dat nadien andere afspraken zijn gemaakt. De invulling die CBS aan haar verweer daartegen moet geven, is afhankelijk van de onderbouwing van [geïntimeerde] : hoe gedetailleerder die is, hoe gedetailleerder het verweer van CBS moet zijn. Als CBS daarin tekortschiet, is er geen ruimte voor bewijsvoering door haar (zogenoemd tegenbewijs).



3.5
Ter onderbouwing van de stelling dat partijen op 18 februari 2019 een richtprijs zijn overeengekomen voor nadien te verrichten werk, is het volgende aangevoerd en gebleken.



Omdat hij zich er ernstig zorgen over maakte dat hij het huis niet meer zou kunnen afkrijgen ‘voor de laatste centen’, heeft [geïntimeerde] op 15 februari 2019 de bestuurders van CBS en [naam1] (de heren [naam2] en [naam1] ) gevraagd of zij om tafel wilden komen zitten: ‘ik wil sowieso nog met jullie doornemen wat één en ander gaat kosten en waar we nog wat kunnen bezuinigen’;


Dit heeft geleid tot een overleg op 18 februari 2019 op het kantoor van CBS tussen [naam2] , [naam1] , [geïntimeerde] en zijn partner, mevrouw [de partner] . Zij heeft van dit overleg een verslag gemaakt waarin staat dat [naam1] heeft aangegeven dat de rotte kozijnen er nog best een aantal jaren konden blijven zitten, aangezien het eind van het budget in zicht was. [naam1] zou verder hebben aangegeven dat de werkzaamheden op het dak nog € 20.000,- zouden gaan kosten en dat de kosten van het installatiewerk € 15.000,- zouden zijn. Zowel [naam1] als [naam2] bevestigde dat de afgegeven richtprijs kon uitlopen met 10% en dat moest worden gerekend met een maximaal bedrag van € 38.000-, aldus nog steeds dit verslag.





Op 18 april 2019 heeft opnieuw een bespreking plaatsgehad. Ook daarvan is door [de partner] een verslag gemaakt. Zij schrijft daarin dat volgens [naam1] is afgesproken dat nog € 38.000,- zou worden gefactureerd vanaf 18 februari 2019; “Dus alles wat nog vóór deze datum is uitgevoerd en nog niet is gefactureerd, komt bovenop dit bedrag. [de partner] beaamt dat dit inderdaad zo gezegd is tijdens het gesprek op 18-02”.


Tegen geen van deze verslagen is tot aan de gevoerde procedures door [naam2] of [naam1] inhoudelijk bezwaar gemaakt.



            [naam3] heeft aan [geïntimeerde] geschreven dat [naam2] en [naam1] tijdens het overleg op 18 april 2019 en 9 mei 2019 hebben bevestigd dat zij op het overleg van 18 februari 2019 het bedrag hebben afgesproken van €  35.000,- excl. btw voor het afronden van de werkzaamheden van de woning.


In een mail van 10 mei 2019 bevestigt [naam1] dat hij op 18 februari 2019 bedragen tot een totaal van € 38.000,- exclusief btw heeft genoemd. In deze mail heeft hij het over € 20.000,- en € 18.000,- (niet: € 15.000,-). Het eerste bedrag zag op nog door hemzelf te verrichten werk, het tweede op installatiewerk.



            [naam2] , die ermee bekend was dat het gesprek op 18 februari 2019 ertoe diende duidelijkheid te krijgen over de nog te verwachten kosten, heeft tijdens dat gesprek of binnen redelijke tijd daarna op geen enkel moment laten weten dat de uitlatingen van [naam1] onjuist zouden zijn, of dat hij zich daaraan niet gebonden achtte. Ook op 18 april 2019 heeft hij dat niet gedaan. Het hof wijst er daarbij op dat geen bezwaar is gemaakt tegen rechtsoverweging 4.7 van het bestreden eindvonnis. Daarin neemt de rechtbank als vaststaand aan dat [naam2] [naam1] op 


18 februari 2019 niet heeft tegengesproken. 



3.6
Gelet op deze omstandigheden kon CBS er niet mee volstaan op te merken dat [geïntimeerde]  niet met [naam1] heeft gecontracteerd (maar met hem), dat [naam2] zelf geen richtprijs heeft genoemd en dat hij [geïntimeerde] al voorafgaand aan de regieovereenkomst heeft gewaarschuwd voor hoge kosten. Meer is in de grieven echter niet aangevoerd. Dat [naam1] enig voorbehoud heeft gemaakt (en zo ja, welk voorbehoud), blijkt nergens uit.



3.7
Omdat CBS in haar verweer tekortschiet, ziet het hof geen aanleiding haar toe te laten tot enige bewijsvoering in het kader van door haar te leveren tegenbewijs.



Op grond van artikel 7:752 lid 2 BW mag deze richtprijs van € 35.000,- exclusief btw niet met meer dan 10% worden overschreden





3.8
De richtprijs kan alleen met meer dan 10% worden overschreden als CBS [geïntimeerde] zo tijdig mogelijk voor de waarschijnlijkheid van een verdere overschrijding heeft gewaarschuwd, om hem de gelegenheid te geven het werk alsnog te beperken of te vereenvoudigen. Net als de rechtbank is het hof van oordeel dat niet is gesteld of gebleken dat dit is gebeurd. Als zodanig kunnen niet opmerkingen worden aangemerkt die zijn gemaakt nadat de werkzaamheden waarvoor betaling wordt gevorderd al waren verricht. Van eerdere, tijdige en duidelijke waarschuwingen is niet gebleken.





Van de vorderingen van € 302,50 en € 968,- inclusief btw is de eerste alsnog toewijsbaar





3.9
CBS handhaaft de volgende twee door de rechtbank afgewezen vorderingen.

- € 302,50 € 302,50 voor werk dat op 18 februari 2019, voorafgaand aan de op die dag gemaakte afspraak onder regie is uitgevoerd en dat nog op 1 maart 2019 is gefactureerd. Bij de beoordeling van deze vordering moet er als vaststaand van worden uitgegaan dat partijen op 18 februari 2019 zijn overeengekomen dat de nadere afspraak op 18 februari 2019 inhield dat voor nadien door CBS te verrichten installatiewerkzaamheden en de door [naam1] te verrichten bouwwerkzaamheden aan het dak een richtprijs van € 35.000,- exclusief btw is overeengekomen. Onbestreden is gebleven dat deze vordering ziet op werk dat voordien is verricht 
(al was het wel op dezelfde dag). Ook verder is de vordering niet bestreden. Deze is dus toewijsbaar.

- € 968,- € 968,- voor na 18 februari 2019 verricht meerwerk. CBS ziet er naar het oordeel van het hof aan voorbij dat de rechtbank dit meerwerk in de berekeningen al heeft verdisconteerd (rechtsoverweging 4.12).



Dat na 18 februari 2019 opnieuw nadere afspraken zijn gemaakt, staat niet vast





3.10
CBS beroept zich op een e-mail van [naam1] aan CBS en [geïntimeerde] van 6 maart 2019, waarin deze een verhoging van de richtprijs met € 15.000,- zou hebben bevestigd. Het hof kan dat in die e-mail niet lezen. [naam1] schrijft namelijk slechts dat, zoals die dag met [geïntimeerde] is besproken, de geschatte kosten rond de € 15.000,- excl. btw belopen. Dat kan evengoed worden uitgelegd als een bevestiging van het standpunt van [geïntimeerde] dat de kosten voor het installatiewerk overeenkomstig de daarover enkele weken voordien gemaakte afspraak tot dat bedrag beperkt zouden blijven. De uitleg die [naam1] nadien in een mail van 10 mei 20129 heeft gegeven (de € 15.000,- zouden bij de € 38.000,- op komen), wordt door [geïntimeerde] bestreden: nadere afspraken in die zin zijn volgens hem niet gemaakt, en zijn ook onaannemelijk omdat voor verdere verhogingen geen budget meer beschikbaar was. Er is geen bewijs van deze nadere overeenkomst aangeboden. Het hof zal CBS in haar standpunt om die reden niet volgen. 




            [geïntimeerde] kan in totaal € 6.728,- met de vordering van CBS verrekenen





3.11

De rechtbank heeft het beroep van [geïntimeerde] op verrekening afgewezen, omdat de gegrondheid van dit verweer niet op eenvoudige wijze kon worden vastgesteld 
(artikel 6:136 BW). [geïntimeerde] komt tegen die beslissing op en voert aan dat hij in totaal € 23.477,15 aan schade heeft geleden (meer dus dan de toe te wijzen vordering van CBS). Dat bedrag is het totaal van herstel- en afbouwkosten die door Hauw Vast in een rapport van 
14 september 2020 zijn berekend.




3.12
Een groot deel van deze schadeposten is door CBS gemotiveerd bestreden. Dat staat ook in hoger beroep aan verrekening van die schades in de weg. Dat geldt niet voor de kosten waarvan CBS slechts heeft geconstateerd dat ze het gevolg zijn van het feit dat het werk niet is afgemaakt. Omdat (i) partijen een richtprijs zijn overeengekomen voor een geheel aan werkzaamheden waar dit werk ook onder valt en (ii) CBS ter zake in verzuim is, kan [geïntimeerde] deze kosten naar het oordeel van het hof als vervangingsschade vorderen. Het gaat om de volgende schades.


Algemeen ad 3 (€ 532)


Buiten ad 5, 6, 8, 9, 10, 11, 12, 13 en 14 (431 + 563 + 227 + 65 + 135 + 345 + 65 + 1.040 + 267 = € 3.138,-)


Kruipruimte en kelder ad 1/5 (1.140 + 910 + 610 + 135 + 235 = € 3.030,-)


Bijkeuken ad 1 (€ 165)


Meterkast ad 1 en 2 (195 + 45 = €  240,-)


Zolderverdieping (€ 155)





3.13
Het totaal van de te verrekenen vorderingen komt daarmee uit op ( 532,-+ 3.138 + 3.030 + 165 + 240 + 155 =) € 7.260,-. Toewijsbaar is daarmee (11.460,87 + 302,50 – 7.260,- =) € 4.505,37, te vermeerderen met de wettelijke rente vanaf 1 juli 2019.



3.14
Er is geen onderbouwing gegeven aan het verweer dat deze verrekening zou leiden tot een uitkomst die ‘de aan de overeenkomst te stellen eisen van redelijkheid en billijkheid niet (zou) kunnen doorstaan’.



De conclusie





3.15

Het vonnis van 29 januari 2020 zal deels worden vernietigd. De vordering van CBS zal alsnog worden toegewezen tot een bedrag van € 4.505,37 aan hoofdsom. De zogenoemde kostencompensatie blijft in stand. In hoger beroep zal CBS in het principaal appel in de kosten van [geïntimeerde] worden veroordeeld, omdat zij in het ongelijk is gesteld 
(tariefgroep IV, 2 punten). In het incidenteel appel zullen partijen ieder de eigen kosten moeten dragen (de al genoemde compensatie van proceskosten).







4De beslissing


Het hof;


1. vernietigt het vonnis van de kantonrechter van de rechtbank Noord-Nederland in Leeuwarden van 29 januari 2020 voor zover dat onder 5.1 is gewezen en neemt de volgende beslissing:

2 veroordeelt [geïntimeerde] tot betaling aan CBS van een bedrag van € 4.505,37 (inclusief btw), te vermeerderen met de wettelijke rente vanaf 1 juli 2019;

3 bekrachtigt het genoemde vonnis voor het overige;

4 veroordeelt CBS in de proceskosten in het principaal hoger beroep. Tot nu toe worden die vastgesteld op



€ 760,- aan procedurele kosten (verschotten) en


€ 4.062,- aan salaris;



5 verklaart de veroordelingen in dit arrest uitvoerbaar bij voorraad;

6. bepaalt dat partijen in het incidenteel hoger beroep ieder de eigen kosten moeten dragen;
7. wijst af wat verder is gevorderd.


Dit arrest is gewezen door mrs. M.W. Zandbergen, M.M. Lorist en P. Roorda, en is door de rolraadsheer in tegenwoordigheid van de griffier in het openbaar uitgesproken op dinsdag 
1 maart 2022.



 Van Hauw Vast Bouwkundig Adviesbureau. [naam3] was door [geïntimeerde] als adviseur ingeschakeld.

",Gerechtshof Arnhem-Leeuwarden,2022-03-01,2022-03-01,200.277.115/01,Uitspraak,,,Civiel recht,Hoger beroep,"
Aanneming. Vraag of voor het resterende werk, dat in regie werd uitgevoerd, op enig moment een richtprijs is overeengekomen. Mocht opdrachtgever afgaan op uitlatingen van de onderaannemer? Beroep op verrekening schade door opdrachtgever.
","

Rechtspraak.nl

","Aanneming. Vraag of voor het resterende werk, dat in regie werd uitgevoerd, op enig moment een richtprijs is overeengekomen. Mocht opdrachtgever afgaan op uitlatingen van de onderaannemer? Beroep op verrekening schade door opdrachtgever."
400,ECLI:NL:RBAMS:2022:860,"






beschikking
RECHTBANK AMSTERDAM


Afdeling Publiekrecht



Teams Strafrecht



Parketnummer: 13/239561-20
RK: 22/330



Beschikking op het bezwaarschrift ex artikel 182 lid 6 van het Wetboek van Strafvordering van:



      [verdachte] ,


geboren op [geboortedag] 1969 te [geboorteplaats] ( [geboorteland] ), 
woonplaats kiezend op het kantooradres van zijn raadsman, mr. J. van Weers, Kloveniersburgwal 95 te (1011 KB) Amsterdam, 



hierna te noemen: de verdachte.




Procesgang


Het bezwaarschrift is op 20 januari 2022 ter griffie van deze rechtbank ontvangen. 



De rechtbank heeft op 15 februari 2022 namens de verdachte zijn (gemachtigd) raadsman en de officier van justitie in besloten raadkamer gehoord.




De inhoud van het bezwaarschrift


Namens de verdachte heeft de raadsman op 19 mei 2021 de rechter-commissaris verzocht  onderzoekshandelingen te verrichten, te weten: 



het horen als getuige van aangeefster [slachtoffer] ;


het horen als getuige van stagebegeleider [naam] ;


onderzoek DNA op twee kledingstukken van aangeefster. 



Bij beslissing van 14 juli 2021 heeft de rechter-commissaris het verzoek tot het horen van de aangeefster toegewezen. De beslissing op het verzoek tot het horen van de stagebegeleider is aangehouden tot na het verhoor van de aangeefster. 
DNA onderzoek van de kleding bleek niet meer mogelijk. De plaklaag van de zak waarin het kledingstuk werd bewaard was losgelaten. Hierdoor kon gemakkelijk contaminatie ontstaan en zijn de sporen onbetrouwbaar geworden. 



Bij beslissing van 12 januari 2022 heeft de rechter-commissaris, na het verhoor van de aangeefster op 11 januari 2022,  het verzoek tot het horen van de stagebegeleider afgewezen. 



Het bezwaarschrift richt zich tegen de beslissing van de rechter-commissaris van 
12 januari 2022, inhoudende de weigering de door verdachte gewenste onderzoekshandeling te verrichten.




De beschikking van de rechter-commissaris


De beschikking van de rechter-commissaris, waarbij het verzoek om de stagebegeleider [naam] als getuige (hierna: de getuige)  te horen is afgewezen, houdt onder meer en voor zover van belang het volgende in. 




“Op 5 juli 2021 heeft de rechter-commissaris beslist aangeefster te horen en laten weten nadien te beslissen op het verzoek tot het horen van de stagebegeleider. Ter onderbouwing van het verzoek de heer [naam] te horen heeft de verdediging onder meer aangevoerd dat het voor de verdediging van groot belang is om meer informatie te verkrijgen over onder meer de gevolgen die de aangifte had voor de stage van aangeefster, waarom dit haar laatste kans was, welke andere problemen zich voor hebben gedaan etc. Het verhoor van aangeefster heeft plaatsgevonden op 11 januari 2022. Gezien de inhoud van dat verhoor


waarin de door de verdediging opgeworpen vragen zijn gesteld en beantwoord, zal de rechter-commissaris het verzoek om de stagebegeleider te horen afwijzen.”





Het standpunt van de verdediging


Het bezwaarschrift houdt kort gezegd het volgende in.




“De rechter-commissaris geeft aan dat de vragen welke de verdediging wenst te stellen al zijn beantwoord. Daarmee gaat de rechter-commissaris al op voorhand uit van de betrouwbaarheid van de getuige welke betrouwbaarheid door cliënt/de verdediging betwist wordt.”




De rechtbank begrijpt dat de raadsman met “getuige” aangeefster [slachtoffer] bedoelt. 



In raadkamer heeft de raadsman het standpunt van de verdediging als volgt nader toegelicht. 



Het is de verklaring van de aangeefster tegen mijn cliënt. Juist vanwege deze één op één situatie is het van belang de verklaring van een derde ten aanzien van de betrouwbaarheid van de aangeefster te betrekken. In eerste instantie heeft het Openbaar Ministerie zich niet verzet tegen het horen van de getuige. De rechter-commissaris heeft vervolgens de beslissing tot het horen van de getuige uitgesteld tot na het horen van de aangeefster en daarna afgewezen. Nu verzet het Openbaar Ministerie zich wel tegen het horen van de getuige. Dat er sprake is van verdedigingsbelang is wel duidelijk. Het gaat om een één op één situatie. De verdediging is al op achterstand gezet omdat de politie het bewijsmateriaal onklaar heeft gemaakt. De verklaring van de getuige bevindt zich niet voor niets in het dossier. De verdediging wenst de getuige te horen om de betrouwbaarheid van de verklaring van de aangeefster te kunnen toetsen.




Het standpunt van het Openbaar Ministerie


De officier van justitie heeft zich op het standpunt gesteld dat het bezwaarschrift ongegrond verklaard moet worden.



De officier van justitie heeft daartoe in raadkamer aangevoerd dat er geen reden is om te twijfelen aan de verklaring van de aangeefster. Vervolgens heeft de aangeefster in het verhoor bij de rechter-commissaris toegelicht hoe het met haar stage is verlopen. 




De beoordeling


Het bezwaarschrift is op 20 januari 2022 ter griffie van deze rechtbank ingediend. Dat is binnen de in artikel 182, zesde lid Sv genoemde termijn van veertien dagen na de beschikking van de rechter-commissaris. Verdachte kan dus worden ontvangen in zijn bezwaar. 



De rechtbank Amsterdam is bevoegd van het bezwaarschrift kennis te nemen. 



Op grond van de stukken en de behandeling in raadkamer stelt de rechtbank het volgende vast. 



In raadkamer heeft de raadsman nader toegelicht waarom de verdediging het nodig acht de getuige te horen voor het vaststellen van de betrouwbaarheid van de verklaring van aangeefster. 



De verdediging heeft de rechter-commissaris verzocht een aantal onderzoekshandelingen te verrichten. Het Openbaar Ministerie heeft zich tegen het verrichten van deze onderzoekshandelingen toen niet verzet. 



De rechter-commissaris heeft vervolgens in eerste instantie het verzoek tot het horen van de getuige niet afgewezen, maar de beslissing aangehouden tot na het horen van de aangeefster. Het verzochte DNA-onderzoek aan de kleding van de aangeefster bleek niet meer mogelijk. 



De rechtbank stelt verder vast dat de aangeefster een voor de verdachte belastende verklaring heeft afgelegd. De rechtbank is met de raadsman van oordeel dat het verdedigingsbelang met zich brengt dat de verdediging in de gelegenheid moet worden gesteld de getuige te horen nu het horen van deze getuige relevant kan zijn bij de beantwoording van de vraag naar de betrouwbaarheid van de verklaring van de aangeefster in deze zaak. 
De rechtbank heeft in haar oordeel ook betrokken dat het verzoek van de verdediging van DNA onderzoek aan de kleding niet meer mogelijk is, het Openbaar Ministerie zich in eerste instantie niet heeft verzet, de raadsman na het verhoor van de aangeefster geen mogelijkheid meer heeft gekregen aan de rechter-commissaris een standpunt ten aanzien van de getuige te onderbouwen en het horen van de getuige het enige is wat nog rest wat onderzocht kan worden. Het is dan ook niet onbegrijpelijk dat verdachte de getuige wil horen. Gelet op bovenstaande zal het bezwaarschrift gegrond worden verklaard.











De beslissing


De rechtbank komt tot de volgende beslissing.



De rechtbank verklaart het bezwaarschrift gegrond en beveelt dat de rechter-commissaris, belast met de behandeling van strafzaken in deze strafzaak, als getuige zal horen:




        [naam] , als stagecoördinator werkzaam bij de modeopleiding aan het [naam opleiding] ),



en stelt de stukken daartoe in handen van de rechter-commissaris.




Deze beslissing is op 1 maart 2022 in raadkamer gegeven door
mr. H.E. Hoogendijk, 	voorzitter,
mr. C.M. Degenaar en mr. E. Akkermans,	rechters,
in tegenwoordigheid van mr. M. van Randeraat, 	griffier.



Tegen deze beslissing staat geen rechtsmiddel open.



",Rechtbank Amsterdam,2022-03-01,2022-03-01,13/239561-20,Uitspraak,,,Strafrecht,Beschikking,"
Beschikking ex artikel 182 lid 6 Sv. Bezwaarschrift gegrond verklaard.
","

Rechtspraak.nl

",Beschikking ex artikel 182 lid 6 Sv. Bezwaarschrift gegrond verklaard.
401,ECLI:NL:GHARL:2022:1622,"




GERECHTSHOF ARNHEM-LEEUWARDEN 




locatie Leeuwarden
afdeling civiel recht, handel



zaaknummer gerechtshof 200.290.664/01
(zaaknummer rechtbank Midden-Nederland 8472405)





arrest van 1 maart 2022 




in de zaak van





          [appellant] ,

wonende te [woonplaats] ,
appellant,
bij de kantonrechter: gedaagde,
hierna: [appellant],
advocaat: mr. W.H.J. Luijer, die kantoor houdt in Loosdrecht,




tegen





Import USA-Cars Amsterdam B.V., handelende onder de naam DUSA,
gevestigd te Amsterdam,
geïntimeerde,
bij de kantonrechter: eiseres,
hierna: DUSA,
advocaat: mr. C.N. Gimbrère, die kantoor houdt in Amsterdam.






1De procedure bij de kantonrechter 


Voor het verloop van de procedure in eerste aanleg verwijst het hof naar de inhoud van het vonnis van 2 december 2020 dat de kantonrechter in de rechtbank Midden-Nederland, locatie Almere, heeft gewezen.






2De procedure in hoger beroep 


2.1
Het verloop van de procedure  in hoger beroep blijkt uit:
- de dagvaarding in hoger beroep van 12 februari 2021;
- het arrest van 15 juni 2021 waarbij een mondelinge behandeling na aanbrengen is bepaald. Deze heeft geen doorgang gevonden;
- de memorie van grieven (met producties) van 24 augustus 2021;
- de memorie van antwoord van 5 oktober 2021;


- het arrest van 7 december 2021 waarbij een mondelinge behandeling is bepaald.
Deze zitting heeft plaatsgevonden op 8 februari 2022; daarvan is een verslag (proces-verbaal) opgemaakt dat aan partijen is toegezonden. Na afloop van de zitting hebben partijen arrest verzocht en heeft het hof een datum voor het arrest bepaald op het voor de mondelinge behandeling overgelegde dossier, aangevuld met het proces-verbaal van de zitting.






3Waar gaat deze zaak over?



        [appellant] heeft een auto gekocht, maar heeft na het ondertekenen van de koopovereenkomst van de koop afgezien. De vraag is of DUSA recht heeft op een annuleringsvergoeding van 15% zoals zij in haar algemene voorwaarden heeft opgenomen. Het hof is het met de kantonrechter eens dat DUSA daarop terecht aanspraak maakt. Het hof zal die beslissing hierna uitleggen.






4De vaststaande feiten 

4.1
DUSA importeert en verkoopt nieuwe (Amerikaanse) bedrijfsauto's.



4.2
 [appellant] is eigenaar van de eenmanszaak [naam1] . De activiteiten van de eenmanszaak bestaan uit eventcatering, ontbijtservice en catering.



4.3

        [appellant] heeft op woensdag 19 september 2018 een proefrit gemaakt met een Dodge Ram Truck 1500 Crew Cab Sport van DUSA. De volgende dag heeft hij weer een bezoek gebracht aan de showroom van DUSA en op zaterdag 22 september 2018 heeft hij - onder vermelding dat hij handelde onder de naam [naam1] - een koopovereenkomst gesloten voor een in de showroom van DUSA staande Dodge van genoemd type. De koopsom bedroeg € 65.000,- ex btw, te voldoen door inruil van een auto (Landrover) van [appellant] en een nog af te sluiten leaseovereenkomst voor € 25.000,- met een looptijd van 48 maanden.



4.4
Op de koopovereenkomst staat, direct boven de handtekeningen van partijen:


“Voor akkoord met bovenbeschreven opdracht. Tevens voor ontvangst van en voor akkoord met de bij deze opdrachtbevestiging gevoegde algemene voorwaarden van Import USA Cars B.V.”



De overeenkomst is afgedrukt op briefpapier van DUSA. Onder aan het papier staat in kleine letters gedrukt:



“Op al onze transacties zijn van toepassing onze algemene Voorwaarden als gedeponeerd ter griffie van de Arrondissementsrechtbank te Amsterdam op 9 November 1998 onder nummer 224/1998; een exemplaar zal U op aanvraag worden toegezonden.”



Artikel 3.6 van de door DUSA gehanteerde algemene voorwaarden luidt, voor zover van belang:



“lndien opdrachtgever de gesloten overeenkomst eenzijdig ontbindt is deze aan Import USA Cars een vergoeding groot 15% van de overeengekomen totaalprijs.”





4.5
De aan DUSA gelieerde leasemaatschappij heeft de leaseovereenkomst goedgekeurd. Een leaseovereenkomst is niet tot stand gekomen.



4.6

        [appellant] heeft enige dagen na de ondertekening van de koopovereenkomst de aankoop per mail geannuleerd.



4.7
DUSA heeft een op 1 oktober 2018 gedateerde nota voor annuleringskosten ad € 11.797,50 (hoofdsom € 9.750,- vermeerderd met 21% btw) opgesteld. DUSA heeft rond          1 juni 2019 [appellant] tot betaling van deze nota aangesproken. [appellant] heeft de nota niet betaald.






5De beslissing van de kantonrechter


5.1
DUSA heeft betaling van de nota van 1 oktober 2018 gevorderd, vermeerderd met wettelijke handelsrente en incassokosten.



5.2
De kantonrechter heeft de vordering van DUSA grotendeels toegewezen. De hoofdsom is toegewezen, de gevorderde incassokosten zijn gematigd en over de hoofdsom is de gewone wettelijke rente toegewezen, met ingang van 23 april 2020. 






6De beoordeling van de grieven en de vordering in hoger beroep


6.1

        [appellant] vordert in hoger beroep dat het hof het vonnis van de kantonrechter vernietigt, de vorderingen van DUSA alsnog afwijst, DUSA in de kosten van de procedure veroordeelt en DUSA veroordeelt tot terugbetaling van wat zij op grond van het vonnis heeft geïncasseerd. Die laatste vordering is niet aan de orde, omdat [appellant] niets op grond van het vonnis van de kantonrechter aan DUSA heeft betaald.



6.2

        [appellant] heeft tegen het vonnis zes bezwaren (grieven) geformuleerd, die het hof hierna onderwerpsgewijs zal bespreken.



De algemene voorwaarden van DUSA zijn op de koopovereenkomst van toepassing




6.3
De koopovereenkomst bepaalt dat daarop de algemene voorwaarden van DUSA van toepassing zijn. [appellant] vecht de geldigheid van de verwijzing naar de algemene voorwaarden  aan met een tweetal argumenten. Het eerste is dat hij betwist dat hij de algemene voorwaarden bij het sluiten van de overeenkomst heeft ontvangen en daarom de toepasselijkheid van de algemene voorwaarden heeft kunnen vernietigen. Als tweede argument handhaaft hij zijn verweer dat niet duidelijk is welke set van algemene voorwaarden van toepassing is, de in het geding gebrachte set of een oudere versie die ooit bij de arrondissementsrechtbank in Amsterdam gedeponeerd is geweest. 



6.4
De kantonrechter heeft het juiste beoordelingskader geschetst. [appellant] heeft expliciet voor de ontvangst van de algemene voorwaarden getekend. Zijn handtekening levert daarmee dwingend bewijs dat hij de algemene voorwaarden heeft ontvangen van DUSA. Daartegen staat wel tegenbewijs open, maar anders dan [appellant] heeft aangevoerd is dat tegenbewijs niet geleverd met zijn ontkenning in de stukken dat hij de algemene voorwaarden daadwerkelijk had ontvangen. Tijdens de mondelinge behandeling bij het hof was [appellant] niet bepaald stellig in deze ontkenning. Op de vraag of hij de algemene voorwaarden had ontvangen heeft hij eerst bevestigend geantwoord, waarop hij later tijdens de zitting is teruggekomen. Deze minst genomen weifelachtige verklaring is onvoldoende om het tegenbewijs geleverd te achten. Het beroep op vernietiging van de algemene voorwaarden wegens een gebrek in de terhandstelling ervan faalt. 



6.5
Dat ooit een eerdere versie van de algemene voorwaarden gedeponeerd is geweest bij de toenmalige arrondissementsrechtbank te Amsterdam – deze deponering is ingetrokken – waarnaar in het briefpapier van DUSA nog wordt verwezen, betekent nog niet dat sprake is van verwarring welke set algemene voorwaarden geldt. [appellant] heeft immers nooit de beschikking gehad over een oudere set, mogelijk tegenstrijdige, algemene voorwaarden en kon van de eerdere versie ook geen kennis nemen omdat het depot was ingetrokken. Wel beschikte hij over de laatste versie van de algemene voorwaarden waarin ook staat dat deze versie in de plaats komt van eerdere versies. De kantonrechter heeft verder terecht overwogen dat depot van algemene voorwaarden bij de griffie van een rechtbank geen geldigheidsvoorwaarde is. 



Het beroep op dwaling slaagt niet




6.6

        [appellant] heeft aangevoerd dat hij de koopovereenkomst heeft vernietigd omdat de door hem gekochte Dodge niet beschikte over een drietal opties (achterbankverwarming, parkeercamera en vierhoeken luchtvering) waarvan de optie achterbankverwarming voor hem essentieel was.



6.7

Het mailbericht waarmee [appellant] alsnog van de koop heeft afgezien is door hem niet in het geding gebracht. Aangenomen dat daarin de koopovereenkomst op grond van het ontbreken van de drie hiervoor genoemde opties wordt vernietigd, overweegt het hof als volgt. Volgens DUSA beschikte de verkochte auto over achterbankverwarming en parkeercamera; dit was een Dodge in de uitvoering Laramie Sport, die standaard met deze opties is uitgerust. [appellant] heeft aangegeven dat hij op internet bij een concurrent van DUSA had bekeken met welke opties de door hem gekochte auto was uitgerust en dat uit die internetpagina bleek dat deze niet was uitgerust met achterbankverwarming. Uit deze verwijzing naar een evenmin in het geding gebrachte internetpagina (overgelegd is alleen een pagina met enige modellen uit 2021) blijkt niet over welke opties de auto in de showroom van DUSA die [appellant] had gekocht beschikte. Als [appellant] twijfelde over de achterbankverwarming, had het op zijn weg gelegen om dit in de showroom te verifiëren. Dat heeft hij nagelaten. Dat de specificatie die DUSA in het geding heeft gebracht – waaruit blijkt dat de Laramie-editie over achterbankverwarming beschikt – niet bij de verkochte auto behoorde, is niet door [appellant] aangetoond en in het verlengde daarvan ook niet dat de gekochte auto niet over achterbankverwarming en een parkeercamera beschikte.
Voor de vierhoeken luchtvering geldt dat de kantonrechter heeft overwogen dat dit een optie was en dat niet blijkt dat deze was overeengekomen. [appellant] stelt dat dit wel het geval was maar heeft die stelling niet verder toegelicht en ook niet toegelicht dat deze vorm van vering essentieel voor hem was en dat hij dat aan DUSA voor het sluiten van de koop had gemeld. Ter zitting bij het hof heeft hij aangegeven dat het hem vooral ging om de achterbankverwarming. Het beroep op dwaling slaagt evenmin in hoger beroep.







Ook het beroep op de vernietiging door de echtgenote van [appellant] treft geen doel.




6.8

        [appellant] stelt dat zijn echtgenote de koopovereenkomst op grond van artikel 1:88 BW heeft vernietigd. Een vernietiging door de echtgenote bevindt zich niet in het dossier. Al aangenomen dat de echtgenote een dergelijke vernietigingsverklaring heeft uitgebracht, is het hof het met de kantonrechter eens dat deze vernietiging geen doel treft. Volgens [appellant] heeft zijn echtgenote de koop kunnen vernietigen omdat de auto gedeeltelijk met een lening uit een nog te sluiten leaseovereenkomst zou worden betaald en daarmee onder het bereik van artikel 1:88 eerste lid onder d BW valt, omdat het geheel van de koopovereenkomst en de te sluiten leaseovereenkomst een overeenkomst van goederenkrediet in de zin artikel 7:84 BW oplevert. Daarvan uitgaande, is van belang of de overeenkomst is aangegaan in het kader van de gewone bedrijfsuitoefening. Het hof is het met de kantonrechter eens dat daarvan sprake is, gelet op de omstandigheid dat de koopovereenkomst meldt dat deze is aangegaan door [appellant] h.o.d.n. [naam1] , dat de Dodge een bedrijfswagenkenteken krijgt, dat een koopsom zonder btw is vermeld en dat geen BPM in rekening is gebracht. Dat de auto ook voor privédoeleinden gebruikt gaat worden en dat de achterbankverwarming alleen voor de die privédoeleinden van belang is, maakt niet dat sprake is van een transactie die niet primair voor de gewone bedrijfsuitoefening van [appellant] is aangegaan. 



6.9

        [appellant] heeft nog aangevoerd dat hij in 2017 amper omzet draaide in zijn bedrijf, zijn echtgenote geen eigen inkomsten had en dat de aanschaf van deze auto gelet op het gezinsinkomen niet verantwoord zou zijn. Met die stelling verdraagt zich niet goed dat [appellant] kort na de ongedaanmaking van de koopovereenkomst elders een andere Dodge, voor ongeveer € 80.000 heeft aangeschaft, ook met een financiering via een leaseconstructie, waartegen zijn echtgenote geen bezwaar heeft gemaakt en waarvan de financiering klaarblijkelijk ook niet op bezwaren stuitte. Als de stelling, indien juist, al tot een andere beoordeling zou moeten leiden geldt dus dat deze bepaald onvoldoende is onderbouwd.



Beroep op rechtsverwerking treft geen doel




6.10


          [appellant] heeft ten slotte nog aangevoerd dat DUSA haar recht op het vorderen van de annuleringsvergoeding heeft verwerkt door daarmee te lang te wachten en hem niet direct bij de annulering voor de kosten te waarschuwen. 

          [appellant]  heeft tijdens de mondelinge verklaard dat toen hij de koop wilde annuleren, hij gebeld heeft met de secretaresse van DUSA die aangaf dat dat per mail moest gebeuren maar dat er dan wel annuleringskosten verschuldigd waren; daarmee heeft [appellant] zelf aangegeven dat hij ten tijde van het schrijven van de annuleringsmail wist dat DUSA aanspraak maakte op annuleringskosten. [appellant] stelt dat hij de op 1 oktober 2018 gedateerde nota voor de annuleringskosten eerst rond 1 juni 2019 heeft ontvangen. Zelfs als dit zou kloppen, betekent dit niet dat DUSA haar recht om de annuleringskosten te vorderen zou hebben verwerkt. Immers, het enkel stilzitten is naar vaste jurisprudentie onvoldoende voor een geslaagd beroep op rechtsverwerking. Er moet sprake zijn van bijzondere omstandigheden op grond waarvan bij de wederpartij gerechtvaardigd vertrouwen is gewekt dat de rechthebbende zijn aanspraak niet meer geldend zal maken, of waardoor de positie van de wederpartij onredelijk verzwaard of benadeeld zou worden indien het recht of de bevoegdheid alsnog geldend zou worden gemaakt. Dergelijke bijzondere omstandigheden zijn niet gesteld door [appellant] .







6.11

        [appellant] heeft ten slotte nog aangevoerd dat DUSA geen aanspraak heeft op de in de algemene voorwaarden opgenomen gefixeerde schadevergoeding maar hoogstens op de werkelijke schade. De kantonrechter heeft in haar vonnis uitgelegd dat het DUSA vrij stond in haar algemene voorwaarden de schadevergoeding bij annulering te fixeren. [appellant] motiveert niet waarom deze redenering niet juist zou zijn. Ook dit betoog van [appellant] treft geen doel.



De slotsom




6.12
De grieven falen. Het hof zal het vonnis waarvan beroep bekrachtigen en [appellant] , als de in het ongelijk te stellen partij, in de kosten van het hoger beroep veroordelen, te begroten op het van DUSA geheven griffierecht als verschotten en op 2 punten naar tarief I van het liquidatietarief voor salaris advocaat.






7De beslissing


Het hof, recht doende in hoger beroep:



bekrachtigt het vonnis van de kantonrechter te Almere van 2 december 2020; 



veroordeelt [appellant] in de kosten van het hoger beroep, tot aan deze uitspraak aan de zijde van DUSA vastgesteld op € 2.106,- voor verschotten en op € 1.574,- voor salaris overeenkomstig het liquidatietarief, te voldoen binnen veertien dagen na dagtekening van dit arrest, en – voor het geval voldoening binnen bedoelde termijn niet plaatsvindt – te vermeerderen met de wettelijke rente te rekenen vanaf bedoelde termijn voor voldoening;



verklaart dit arrest voor zover het de hierin vermelde proceskostenveroordeling betreft uitvoerbaar bij voorraad;



wijst het meer of anders gevorderde af.



Dit arrest is gewezen door mrs. J.H. Kuiper, J.E. Wichers en W.P.M. ter Berg en is door de rolraadsheer, in tegenwoordigheid van de griffier, in het openbaar uitgesproken op                            1 maart 2022.




 HR 21 september 2007, ECLI:NL:HR:2007:BA9610,


 Hoge Raad 11 november 2016, ECLI:NL:HR:2016:2574

",Gerechtshof Arnhem-Leeuwarden,2022-03-01,2022-03-02,200.290.664/01,Uitspraak,,,Civiel recht,Hoger beroep,"
Annulering koop bedrijfsauto. Algemene voorwaarden. Annuleringskosten.
","

Rechtspraak.nl

",Annulering koop bedrijfsauto. Algemene voorwaarden. Annuleringskosten.
402,ECLI:NL:GHARL:2022:1616,"

GERECHTSHOF ARNHEM-LEEUWARDEN


locatie Leeuwarden 



afdeling civiel recht, handel



zaaknummer gerechtshof 200.301.300/01(zaaknummer rechtbank Noord-Nederland, locatie Assen 9322172)





arrest in kort geding van 1 maart 2022




in de zaak van





          [appellant] h.o.d.n. [naam1 1], 
wonende te [woonplaats] ,
appellant in het hoger beroep,
bij de kantonrechter: eiser,
hierna: [appellant],
advocaat: mr. G.E.J. Kornet,




tegen:





Lido Drenthe B.V.,
gevestigd te Hoogeveen,
geïntimeerde in het hoger beroep,
bij de kantonrechter: gedaagde,hierna te noemen: Lido Drenthe,
waartegen verstek is verleend.






1Het geding bij de kantonrechter


Hoe het geding bij de kantonrechter is verlopen blijkt uit het vonnis van de kantonrechter in de rechtbank Noord-Nederland (locatie Assen) van 9 september 2021.






2Het geding in hoger beroep


2.1
Het verloop van de procedure in hoger beroep blijkt uit:
- de dagvaarding in hoger beroep van 6 oktober 2021,- het op 26 oktober 2021 aan Lido Drenthe verleende verstek,
- de memorie van grieven, met producties,- de akte van depot van 23 december 2021. 



2.2
Vervolgens heeft [appellant] de gedingstukken overgelegd en heeft het hof arrest bepaald.





3Waar het in dit geding om gaat


Centraal in dit geding staat de vraag of Lido Drenthe afspraken dient na te komen die zij met 

        [appellant] heeft gemaakt over de verhuur aan [appellant] van een aantal visstekken (voor het vissen op karper) bij plassen van het recreatiegebied “Strand Nijstad” te Hoogeveen. Daarnaast speelt de vraag of Lido Drenthe aan [appellant] schade dient te vergoeden omdat [appellant] minder visstekken heeft kunnen realiseren dan was afgesproken en hij, naar zijn zeggen, belemmerd wordt bij de exploitatie van de wel gerealiseerde visstekken.   






4De vaststaande feiten


Het geschil speelt tegen de achtergrond van de volgende feiten.



4.1
De heer [de eigenaar1] is indirect eigenaar van Lido Drenthe. De heer [de eigenaar2] is indirect eigenaar van Lido Hoogeveen B.V. (hierna: Lido Hoogeveen). Lido Drenthe heeft van Lido Hoogeveen vanaf 1 mei 2018 de exploitatierechten verkregen voor het nog nader te ontwikkelen recreatiegebied “Strand Nijstad”, eigendom van Lido Hoogeveen. Daartoe hebben zij een “overeenkomst exploitant/gebiedsregiseur” gesloten. 


4.2
Lido Drenthe heeft met diverse ondernemers overeenkomsten gesloten voor het door hen ontwikkelen en exploiteren van verschillende (recreatie)activiteiten in het gebied.Met [appellant] heeft Lido Drenthe afspraken gemaakt, gericht op het ontwikkelen en aanbieden van (karper)visactiviteiten. Daartoe hebben partijen schriftelijk een overeenkomst gesloten tot huur door [appellant] van bedrijfsruimte op het terrein. Het gehuurde betreft een kantoorunit met opslagruimte voor visspullen. De huur omvat verder het “exclusieve” recht van [appellant] om “in totaal minimaal 10 (tien) visstekken aan te leggen en te exploiteren. Bij aanvang van het contract 05 (vijf) in plas 1 en zo spoedig mogelijk doch uiterlijk per 01-07-2021 nog eens 05 (vijf) in plas 2”. De overeenkomst geldt voor de periode van 1 april 2019 tot en met                         31 maart 2026. Over de “exclusiviteit” van dat recht is in artikel 14.4 van de overeenkomst de verplichting voor Lido Drenthe opgenomen om “op adequate wijze zorg te dragen (…) dat derden, zoals de bezoekers en bewoners van en op het terrein, niet zullen vissen in en rondom de plassen. Uitgezonderd uitdrukkelijke, schriftelijke toestemming vooraf van de Huurder”.



4.3
Tussen [de eigenaar1] en [de eigenaar2] zijn geschillen gerezen over hun samenwerking. Die hebben geleid tot een kort geding tussen Lido Drenthe (en [naam1 2] Holding B.V.) en Lido Hoogeveen. Tijdens de mondelinge behandeling van het geschil op 17 december 2020 zijn die partijen tot een regeling gekomen, vastgelegd in het proces-verbaal van die zitting. Die regeling hield onder meer in dat de “Overeenkomst exploitatie/gebiedsregisseur” is geëindigd per 1 januari 2021, dat de exploitatie vanaf 1 januari 2021 “voor rekening en risico van [de eigenaar2] c.s. [zal] geschieden” en dat “ [de eigenaar2] c.s. [de eigenaar1] c.s. [vrijwaart] voor eventuele aanspraken uit dien hoofde.” In de ter zitting gesloten overeenkomst is verder bepaald dat afgerekend zal worden op basis van een nog te verrichten waardebepaling die uiterlijk 1 oktober 2021 gereed zal zijn. Met betrekking tot de overeenkomsten die [de eigenaar1] c.s. hebben gesloten met derden is bepaald: “Lido Hoogeveen belet evenwel niet de uitvoering van de overeenkomst die [de eigenaar1] c.s. heeft met derden. [de eigenaar1] c.s. zal de overeenkomsten met derden per direct beëindigen als de waardebepaling financieel is afgewikkeld.” In een bijlage bij de regeling, genaamd “voorwaarden waar partijen zich aan moeten houden bij de beeindiging van de overeenkomst” is als voorwaarde onder meer benoemd: “overdragen van contracten/(concept) overeenkomsten van overige gebruikers” 


4.4
In brieven van 12 januari 2021 en 25 maart 2021 heeft [appellant] aan Lido Drenthe bericht dat hij Lido Drenthe zal houden aan de contractuele afspraken, en heeft hij Lido Drenthe gesommeerd om die na te komen.  



4.5

        [appellant] exploiteert vijf visstekken in plas 1. Er zijn geen visstekken gerealiseerd in plas 2. Lido Drenthe had daarvoor eerst nog de eigendom/pacht van de grond rondom die plas moeten verkrijgen. Zij heeft daartoe wel stappen gezet, maar de eigendom/pacht van die grond heeft zij niet verkregen. De toegang per auto tot enkele van de visstekken die [appellant] heeft gemaakt bij plas 1, wordt vanaf voorjaar 2021 belemmerd doordat Lido Hoogeveen stalen pijpen heeft aangebracht tussen de weg en die plekken. In de plas wordt behalve door klanten van [appellant] ook gevist door bewoners van aan de plas gelegen recreatiewoningen. Het recht daartoe is begrepen in de koop van de woningen.     






5Het geschil en de beslissing in eerste aanleg


5.1

        [appellant] heeft bij de kantonrechter samengevat gevorderd om Lido Drenthe te verplichten tot (a) opheffing van beperkende maatregelen tot beknotting van zijn huurgenot, en (b) het verbieden van derden om in plas 1 te vissen, een en ander op verbeurte van dwangsommen. Daarnaast heeft hij gevorderd om Lido Drenthe te veroordelen tot betaling van € 25.000,- als voorschot op een schadevergoeding. 



5.2
Lido Drenthe heeft verweer gevoerd. Daarnaast heeft zij Lido Hoogeveen in vrijwaring opgeroepen. 



5.3
De  kantonrechter heeft bij kort gedingvonnis van 9 september 2021 de vorderingen van [appellant] afgewezen, met veroordeling van hem in de proceskosten. In de vrijwaring zijn de vorderingen van Lido Drenthe tegen Lido Hoogeveen afgewezen, zonder dat de kantonrechter is toegekomen aan een inhoudelijke beoordeling van die vorderingen.  






6De vorderingen in hoger beroep


De vordering van [appellant] in hoger beroep strekt tot vernietiging van het vonnis van de kantonrechter in kort geding en tot het alsnog toewijzen van zijn vorderingen, met veroordeling van Lido Drenthe in de proceskosten in beide instanties.  






7De motivering van de beslissing in hoger beroep


7.1


          [appellant] heeft in hoger beroep vier bezwaren (grieven) aangevoerd tegen het bestreden vonnis. De grieven I en II zijn gericht tegen de afwijzing van de vorderingen van [appellant] die strekken tot het wegnemen van de beperkende maatregelen. Grief III is gericht tegen het niet opleggen van een visverbod. Grief IV is gericht tegen de afwijzing tot toekenning van een voorschot op een schadevergoeding.

beperkingen/belemmeringen/visverbod




7.2

        [appellant] heeft, ook in hoger beroep nog steeds, een voldoende spoedeisend belang bij zijn vorderingen tot wegneming van de door hem gesignaleerde beperkende maatregelen -de aanwezigheid van de stalen pijpen en het niet beschikbaar stellen van vijf visstekken in plas 2- en bij zijn vordering tot het instellen/handhaven van een visverbod, aangezien die beperkende maatregelen en de visactiviteiten van bewoners hem naar zijn zeggen hinderen bij de uitoefening van zijn bedrijfsactiviteiten.


7.3
De vorderingen van [appellant] zijn erop gebaseerd dat Lido Drenthe haar contractuele verplichtingen jegens hem niet nakomt. Volgens [appellant] kunnen de afspraken die Lido Drenthe en Lido Hoogeveen op 17 december 2020 met elkaar hebben gemaakt geen wijzigingen aanbrengen in zijn rechten.  



7.4
Lido Drenthe heeft bij de kantonrechter als verweer aangevoerd dat de gevraagde voorzieningen niet toewijsbaar zijn, omdat het voor haar niet mogelijk zal zijn om aan een toewijzing daarvan te voldoen, aangezien zij het terrein niet meer exploiteert en daar ook niet meer aanwezig is. 



7.5

        [appellant] heeft niet betwist dat Lido Drenthe het recreatiegebied niet meer exploiteert en daar ook niet meer aanwezig is. De feitelijke situatie is daarmee (kennelijk) in overeenstemming met de regeling die Lido Drenthe en Lido Hoogeveen hebben getroffen op 17 december 2020: de “Overeenkomst exploitatie/gebiedsregisseur” tussen Lido Drenthe en Lido Hoogeveen is geëindigd per 1 januari 2021. Dat betekent dat Lido Drenthe geen zeggenschap meer heeft over (de exploitatie van) het recreatiegebied “Strand Nijstad” per              1 januari 2021. Lido Drenthe heeft het in beginsel dus ook niet meer in haar macht om te voldoen aan (eventuele) veroordelingen die [appellant] heeft gevorderd. Daaraan doet niet af dat Lido Drenthe mogelijk contractbreuk pleegt jegens [appellant] door het niet opheffen van de gestelde beperkende maatregelen en het niet instellen/handhaven van een visverbod voor derden, dan wel op dat punt onrechtmatig handelt jegens [appellant] . Ook dan verkeert Lido Drenthe nog steeds in de feitelijke onmogelijkheid om de stalen buizen te verwijderen en  vijf visstekken te realiseren in plas 2,  respectievelijk een visverbod voor derden te handhaven/in te stellen. De contractuele verplichting van Lido Hoogeveen om de uitvoering van overeenkomsten die [de eigenaar1] c.s. met derden heeft niet te beletten, maakt dat niet anders; aan die afspraak kan [appellant] zonder toelichting, die ontbreekt, geen rechten ontlenen jegens Lido Drenthe en die afspraak geeft Lido Drenthe ook niet de bevoegdheid om zelf nog maatregelen te treffen op het terrein. [appellant] heeft niet (gemotiveerd) aangevoerd dat en hoe Lido Drenthe desondanks kan worden verplicht te voldoen aan haar contractuele verplichtingen jegens hem. Daarmee bestaat geen grond voor toewijzing van de gevraagde voorzieningen.voorschot op schadevergoeding



7.6
Zoals hiervoor werd uitgelegd is het treffen van een voorziening die tot strekking heeft dat Lido Drenthe aan haar contractuele verplichtingen voldoet niet mogelijk. Dat laat echter onverlet dat als die verplichtingen niet (naar behoren) worden nagekomen, [appellant] in beginsel jegens Lido Drenthe aanspraak kan maken op vergoeding van schade die daaruit voor [appellant] voortvloeit. In dit kort geding maakt [appellant] in dat verband aanspraak op een voorschotbetaling van € 25.000,-.



7.7
Uit het vonnis van de kantonrechter blijkt dat deze heeft begrepen dat die vordering ziet op de omstandigheid dat [appellant] geen visstekken heeft kunnen realiseren in plas 2. Het proces verbaal van de mondelinge behandeling bij de kantonrechter vermeldt dat de advocaat van [appellant] dat toen ook zo heeft verklaard. Volgens de kantonrechter heeft [appellant] zijn vordering op dat punt echter onvoldoende inzichtelijk gemaakt en heeft hij geen omstandigheden aangevoerd die de conclusie rechtvaardigen dat hij een bodemprocedure over die schade niet kan afwachten. 



7.8
In hoger beroep heeft [appellant] aangevoerd dat de kantonrechter heeft miskend dat door alle beperkingen ook de exploitatie van de vijf wel gerealiseerde visplekken (bij plas 1) maar gedeeltelijk tot stand is gekomen. Onder overlegging van een nieuwe schadeopstelling van een accountant heeft hij gesteld dat er zonder meer schade is geleden in de orde van grootte van € 30.000,-. 


7.9
Het hof stelt voorop dat met betrekking tot een voorziening in kort geding, bestaande in een veroordeling tot betaling van een geldsom, terughoudendheid op zijn plaats is en dat daarvoor naar behoren omstandigheden moeten worden aangevoerd die meebrengen dat een zodanige voorziening vanwege onverwijlde spoed is geboden. Daarbij zal de rechter niet alleen moeten onderzoeken of de vordering van de eisende partij voldoende aannemelijk is, maar ook - kort gezegd - of een spoedeisend belang bestaat.



7.10

In het geding bij de kantonrechter heeft Lido Drenthe betwist dat [appellant] een spoedeisend belang heeft bij toewijzing van de geldvordering. In dat verband heeft zij aangevoerd dat [appellant] (ook) een [bedrijf] exploiteert. Verder heeft zij aangevoerd dat de schadevordering niet is onderbouwd. Tijdens de mondelinge behandeling van het kort geding heeft (de advocaat van) [appellant] bevestigd dat deze een [bedrijf] heeft gehad. Volgens (de advocaat van) [appellant] [werkt hij nu] om de inkomsten die hij thans mist te compenseren.
In zijn grief tegen de afwijzing van zijn geldvordering heeft [appellant] niet aangevoerd en onderbouwd dat en waarom hij in die situatie toch wél een spoedeisend belang heeft bij zijn geldvordering. Die spoedeisendheid is daarmee ook in hoger beroep niet voldoende aannemelijk gemaakt. 




7.11
Daar komt bij dat ook in hoger beroep vooralsnog onvoldoende inzichtelijk is geworden dat [appellant] inderdaad (in de door hem gestelde omvang) schade heeft geleden door de gestelde tekortkomingen van Lido Drenthe in de nakoming van haar contractuele verplichtingen. [appellant] heeft in hoger beroep weliswaar een aangepaste en nader toegelichte opstelling van de door hem ingeschakelde accountant overgelegd, maar uit die opstelling is voor het hof vooralsnog niet inzichtelijk dat en in hoeverre zonder de gestelde tekortkomingen de exploitatie van (10) visstekken rendabel zou zijn geweest en in hoeverre sprake is van omzet- dan wel winstderving. In dat verband wordt opgemerkt dat uit de bij de opstelling (als bijlage 3) gevoegde jaarrekening van [appellant] over 2020 blijkt dat het resultaat over dat jaar nog negatief was. Of zonder de gestelde beperkingen/belemmeringen voor de visstekken bij plas 1, en met de realisering van 5 visstekken in plas 2, vanaf 2021 wel sprake zou zijn geweest van een rendabele exploitatie van de visstekken kan het hof niet met voldoende mate van zekerheid afleiden uit het rapport van de accountant. Dat rapport is gebaseerd op aannames die voor het hof in dit kort geding onvoldoende toetsbaar zijn. Een bodemprocedure lijkt daarvoor meer aangewezen. Voor toewijzing van de geldvordering bestaat daarmee in dit kort geding ook in hoger beroep onvoldoende grond. 





8De slotsom


8.1
De grieven falen. Het bestreden vonnis zal worden bekrachtigd. 



8.2
Omdat Lido Drenthe in hoger beroep verstek heeft laten gaan zal geen kostenveroordeling worden uitgesproken. 





9De beslissing


Het hof, recht doende in hoger beroep in kort geding:



bekrachtigt het vonnis in kort geding van de kantonrechter te Assen van 9 september 2021.  



Dit arrest is gewezen door mrs. O.E. Mulder, P.S. Bakker en W.P.M. ter Berg en is door de rolraadsheer in tegenwoordigheid van de griffier in het openbaar uitgesproken op                                      1 maart 2022.















 ECLI:NL:RBNNE:2021:3887 

",Gerechtshof Arnhem-Leeuwarden,2022-03-01,2022-03-02,200.301.300/01,Uitspraak,"Eerste aanleg: ECLI:NL:RBNNE:2021:3887, Bekrachtiging/bevestiging
",,Civiel recht,Hoger beroep kort geding,"

Kort geding. Vordering tot treffen van voorzieningen die strekken tot nakoming van een exploitatieovereenkomst, op verbeurte van dwangsommen..
Vordering niet toewijsbaar omdat de wederpartij inmiddels geen zeggenschap meer heeft over het terrein waarop de exploitatieovereenkomst betrekking heeft. 
Wederpartij heeft het daardoor niet meer in haar macht om de gevorderde voorzieningen, indien die zouden worden toegewezen, na te komen. 
Voor de daarnaast gevorderde veroordeling tot betaling van (een voorschot op de) schadevergoeding in kort geding onvoldoende grond; vooralsnog onvoldoende inzichtelijk geworden dat en in welke omvang schade is geleden.

","

Rechtspraak.nl

","Kort geding. Vordering tot treffen van voorzieningen die strekken tot nakoming van een exploitatieovereenkomst, op verbeurte van dwangsommen..
Vordering niet toewijsbaar omdat de wederpartij inmiddels geen zeggenschap meer heeft over het terrein waarop de exploitatieovereenkomst betrekking heeft. 
Wederpartij heeft het daardoor niet meer in haar macht om de gevorderde voorzieningen, indien die ..."
403,ECLI:NL:GHARL:2022:1588,"




GERECHTSHOF ARNHEM-LEEUWARDEN 




locatie Leeuwarden



afdeling civiel recht, handel



zaaknummer gerechtshof 200.293.565/01
(zaaknummer rechtbank Noord-Nederland 125220)





arrest van 1 maart 2022 




in de zaak van




CGC Holding B.V.,

gevestigd te Hendrik-Ido-Ambacht,
hierna: CGC,
appellante in het principaal hoger beroep,
geïntimeerde in het incidenteel hoger beroep,
bij de rechtbank: eiseres,
advocaat: mr. S.R. Markus, die kantoor houdt te Leideng,




tegen






1Investment Drenthe B.V.,

gevestigd te De Kiel,
hierna: ID,

2. [geïntimeerde2] ,

wonende te [woonplaats] ,
hierna: [geïntimeerde2],
geïntimeerden in het principaal hoger beroep,
appellanten in het incidenteel hoger beroep,
bij de rechtbank: gedaagden,
hierna gezamenlijk te noemen: ID c.s., 
advocaat: mr. J. Faas, die kantoor houdt te Assen.






1Het verloop van de procedure in hoger beroep 


1.1
CGC heeft hoger beroep ingesteld tegen het eindvonnis dat de rechtbank                    Noord-Nederland, locatie Assen op 20 januari 2021 tussen partijen heeft uitgesproken. Het procesverloop in hoger beroep blijkt uit


de memorie van grieven van CGC,


de memorie van antwoord/memorie van grieven in incidenteel appel van ID, 


de memorie van antwoord in incidenteel appel van CGC,


de akte overlegging producties van CGC en


de antwoordakte van ID.




1.2
Ten slotte hebben partijen het hof gevraagd uitspraak te doen. 






2Waar gaat deze zaak over?


2.1
Het gaat in deze procedure om de verkoop van een tweedehands Mercedes door ID aan CGC. Van deze Mercedes zou de kilometerteller zijn teruggedraaid. Volgens CGC is deze auto ook betrokken geweest bij een ernstig ongeval, terwijl dat niet aan haar was gemeld. Daarom vordert CGC vernietiging van de koopovereenkomst of ontbinding daarvan en schadevergoeding. Dit geschil heeft de volgende achtergrond.



2.2
ID heeft een gebruikte Mercedes S350 uit Duitsland geïmporteerd. Bij de invoer is aan deze auto de status van ""wachten op keuren"" (WOK2) toegekend omdat 


een ruit was beschadigd/verkleurd,


sprake was van een scherp uitstekend deel dat gevaar voor een derde oplevert,


de deur/loodklep/motorkap/kofferdeksel niet goed sloot,


de verplichte verlichting niet deugdelijk was bevestigd en


de toestand van verplichte verlichting niet aan de eisen voldeed.





2.3
Nadat ID werkzaamheden aan de auto had laten verrichten, is deze status bij een herkeuring op 9 september 2016 door de RDW beëindigd. Vanaf die datum voldeed de auto aan de wettelijke eisen en kon ermee op de openbare weg worden gereden. De auto heeft in Nederland het kenteken KD-826-L gekregen.



2.4
Op 25 augustus 2017 heeft [geïntimeerde2] als verkoper van ID de auto aan CGC verkocht voor € 82.500. Voor CGC trad daarbij haar statutair directeur op, de heer [naam1] . [geïntimeerde2] heeft toen meegedeeld dat de auto rechtstreeks van Mercedes uit Duitsland was geïmporteerd en dat de auto zeer correct en compleet was. Op de koopovereenkomst is een kilometerstand vermeld van +/- 50.000. 



2.5
Op 18 september 2018 heeft CGC aan ID geschreven dat de auto bij de koop niet de goede kilometerstand aangaf en dat zij was bedrogen. Zij wilde de koop vernietigen en de koopprijs binnen vijf dagen terugontvangen. Omdat ID daar niet op inging, werd zij enkele maanden later gedagvaard.



2.6
CGC heeft toen gevorderd dat rechtbank ‘voor recht’ zou verklaren dat ID bij het sluiten van de koopovereenkomst bedrog heeft gepleegd of dat sprake is geweest van dwaling, zodat de overeenkomst moest worden vernietigd. Voor het geval die vorderingen niet toewijsbaar zouden zijn, heeft CGC gehele of gedeeltelijke ontbinding van de overeenkomst gevraagd. Dat laatste zou betekenen dat de koopprijs zou worden verminderd met € 60.000, althans met een door de rechtbank te bepalen bedrag. Ook [geïntimeerde2] is door CGC gedagvaard. Tegen hem is een verklaring voor recht gevraagd dat [geïntimeerde2] onrechtmatig tegenover CGC heeft gehandeld, met ‘hoofdelijke’ veroordeling van beide gedaagden tot betaling aan CGC van € 91.990 (of € 60.000, dan wel een lager bedrag).



2.7
De rechtbank heeft de vorderingen van CGC deels afgewezen: het beroep op bedrog en dwaling is niet gehonoreerd. De overeenkomst is om die reden niet vernietigd. De overeenkomst is slechts gedeeltelijk ontbonden en de koopprijs is verlaagd. De van ID en [geïntimeerde2] gevorderde schadevergoeding is afgewezen. De vordering tegen [geïntimeerde2] is ook voor het overige afgewezen (de verklaring voor recht).


2.8
De bedoeling van het hoger beroep van CGC is dat de overeenkomst alsnog geheel wordt vernietigd of ontbonden en dat de tegen beide gedaagden ingestelde schadevergoeding wordt toegekend. Met het incidenteel appel wil ID op haar beurt bereiken dat de vordering van CGC geheel wordt afgewezen.






3Het oordeel van het hof



De opzet en de conclusie van deze uitspraak




3.1
Het hof zal de bezwaren (grieven) van beide partijen hierna per onderwerp en met tussenkopjes bespreken. De conclusie zal zijn dat het bestreden vonnis in stand blijft.



Op ID of [geïntimeerde2] rustte niet de verplichting CGC op de WOK2-status te wijzen





3.2
Volgens CGC is haar niet verteld dat bij de invoer van de auto in Nederland daaraan een WOK2-status was toegekend. Zij voert aan dat zij de auto niet zou hebben gekocht als dat wel aan haar was meegedeeld. Naar aanleiding van dit verweer heeft de rechtbank ID c.s. in de gelegenheid gesteld te bewijzen dat CGC daarover wel degelijk is ingelicht. Nadat hierover getuigen waren gehoord, heeft de rechtbank de conclusie getrokken dat CGC niet is geïnformeerd over de WOK2-status van de auto. Daaraan is echter niet de conclusie verbonden dat sprake is geweest van bedrog door ID c.s. of van dwaling aan de kant van CGC. CGC komt daar met een aantal bezwaren (grieven) tegenop. Het hof zal die hierna bespreken.



3.3
Zowel het beroep op bedrog als het beroep op dwaling zoals dat in de grieven is onderbouwd, is gebaseerd op het standpunt dat ID haar koper over de WOK-status had moeten voorlichten. Het gaat immers volgens CGC bij zo’n WOK-status om aanzienlijke schades, zoals een scherp uitstekend deel dat gevaar voor derden opleverde en het feit dat onderdelen van de auto niet goed sloten, terwijl de auto aan CGC is verkocht als een rechtstreeks van Mercedes Duitsland gekochte, zeer correcte en complete auto. CGC benadrukt met name dat de WOK-status erop duidt dat de auto betrokken is geweest bij een ernstig ongeval. De dealer heeft de auto daarom ook niet van haar willen overnemen. Het is volgens CGC immers een feit van algemene bekendheid dat door dat ongeval de kans op nevenschade is ontstaan. Die nevenschade heeft zich ook voorgedaan: de draagarm van de auto moest voortijdig worden vervangen. Hier komt bij dat CGC aan ID c.s. expliciet heeft gevraagd of er bijzonderheden waren, en dat daar ontkennend op is geantwoord. Volgens CGC wisten ID c.s. ook dat deze informatie voor CGC cruciaal was. Zij hebben zich er immers zelf (in strijd met de waarheid) op beroepen dat zij de kans op nevenschade door de WOK-status aan de orde hebben gesteld. Het hof overweegt het volgende.



3.4
Aan de hand van de verkeersopvattingen dient te worden beoordeeld of in de omstandigheden van het geval op ID een mededelingsplicht rustte. Een rol bij die beoordeling spelen ‘de aard van het feit waarop de dwaling ziet’ en ‘de importantie van het feit waarop de dwaling ziet. In het licht van het voorgaande oordeelt het hof als volgt. Een importauto kan een zogenoemde WOK1- of WOK2-status krijgen. In beide gevallen mag met de auto in Nederland pas op de openbare weg worden gereden als de betreffende status na een keuring is opgeheven. De WOK1-status wordt verleend bij ernstige schade, maar bij een WOK2-status zoals de Mercedes die kreeg, is dat niet aan de orde. In dit specifieke geval gaat het evenmin om ernstige schade maar om de geringe gebreken die hiervoor onder 2.2 zijn opgesomd. Het hof ziet niet in dat deze geringe gebreken erop wijzen dat de Mercedes betrokken was bij een ernstig ongeval, zoals CGC stelt. Zonder verdere onderbouwing (die ontbreekt) valt ook niet in te zien dat de problemen met de draagarm in enig verband staan met de in de WOK2-status opgesomde gebreken.



3.5
Vast staat dat de gebreken die leidden tot de WOK2-status ongeveer een jaar voorafgaand aan de verkoop waren verholpen en toen ook tot intrekking van de WOK2-status hebben geleid. CGC heeft niet aangevoerd dat de reparaties in welk opzicht dan ook ondeugdelijk zijn uitgevoerd of dat de noodzaak daartoe een negatieve invloed had op de waarde van de auto. In dit licht ziet het hof niet in dat op ID de verplichting rustte CGC spontaan over de inmiddels al geruime tijd ingetrokken WOK2-status voor te lichten. 



3.6
Het voorgaande zou anders kunnen zijn als CGC bij het aankoopgesprek over de auto specifieke vragen zou hebben gesteld. CGC meent dat die situatie zich ook heeft voorgedaan. Zij wijst erop dat haar statutair directeur, [naam1] , als getuige heeft verklaard dat hij heeft gevraagd of er bijzonderheden met de auto waren, en dat [geïntimeerde2] heeft geantwoord dat dat niet zo was. Nog daargelaten of deze algemene vraag een mededelingsplicht aan de zijde van ID heeft doen ontstaan overweegt het hof dat CGC met die verklaring - van een partijgetuige - niet kan volstaan. Deze verklaring kan slechts dienen als aanvullend bewijs voor ander bewijs. Dat andere bewijs is er naar het oordeel van het hof niet. [geïntimeerde2] heeft als getuige immers juist verklaard dat hij [naam1] ongevraagd, uit eigen beweging, over de WOK2-status heeft voorgelicht en dat dit niet tot vragen bij [naam1] leidde. Die verklaring biedt dus geen steun aan die van [naam1] . Dat geldt ook voor de verklaring van [geïntimeerde2] moeder. Bij gebreke van ander bewijs schiet de getuigenverklaring van [naam1] als bewijs tekort. In hoger beroep is er geen ruimte voor nadere bewijsvoering op dit punt.



3.7
Nu het uitblijven van mededelingen over de WOK2-status niet kan leiden tot vernietiging van de koop, hoeft het hof niet in te gaan op de vraag of - zoals de rechtbank heeft geoordeeld - hierover inderdaad geen mededelingen zijn gedaan. De bezwaren die ID c.s. tegen de bewijswaardering hebben aangevoerd, zal het hof daarom onbesproken laten.



Het hof gaat ervan uit dat de kilometerteller ten tijde van de koop was teruggedraaid





3.8
Het beroep op bedrog en dwaling ziet ook op een onjuiste stand van de kilometerteller van de auto. De rechtbank heeft uit de daarover door CGC overgelegde stukken geconcludeerd dat de kilometerstand die in de koopovereenkomst is vermeld (ongeveer 50.000) inderdaad niet het werkelijke aantal gereden kilometers weergaf. Uit de door CGC gepresenteerde analyse van Tuningservice.nl van 29 juli 2018 (met als uitkomst een werkelijke kilometerstand van ruim 116.000 bij een tellerstand van ruim 64.000) en het onderzoek van Mercedes-Benz van 7 september 2018 (met het label ""unplausibel"" ten aanzien van de aangegeven kilometerstand op de teller) kan namelijk zonder meer worden afgeleid dat de tellerstand bij het tot stand komen van de koopovereenkomst niet het werkelijk gereden aantal kilometers heeft weergegeven, aldus nog steeds de rechtbank.



3.9
Het hof neemt deze conclusie en de onderbouwing ervan over. In hoger beroep is door ID niets aangevoerd dat tot een andere afweging zou kunnen leiden. Onjuist is dat uit de documenten niet zou zijn af te leiden dat het om de door CGC gekochte auto gaat.





Dat ID ( [geïntimeerde2] ) wist dat de kilometerteller was teruggedraaid, staat niet vast





3.10
Het beroep op bedrog of dwaling is er in dit verband op gebaseerd dat ID ervan op de hoogte was dat de kilometerteller was teruggezet – waarschijnlijk door [geïntimeerde2] zelf - maar daarover heeft gezwegen. CGC zegt dat zij de overeenkomst niet zou hebben gesloten als zij van het terugzetten had geweten. In de grieven erkent zij dat dit ‘nauwelijks’ kan worden bewezen, maar voert zij wel aan dat de rechtbank het ‘voorshands’ had moeten aannemen; ID had vervolgens in de gelegenheid moeten worden gesteld die veronderstelling te ontzenuwen. Uit de koopovereenkomst met de Duitse verkoper (beweerdelijk Mercedes Benz) zou immers blijken wat indertijd de kilometerstand was, maar die overeenkomst is niet in het geding gebracht. Het hof volgt CGC niet in deze redenering en licht dat hierna toe.



3.11
ID heeft betwist dat zij ervan op de hoogte was dat de tellerstand niet klopte en heeft in dit verband aangevoerd dat zij de auto in de zomer van 2016 heeft gekocht, en dat deze kort daarvoor, in april 2016, nog een servicebeurt bij Mercedes in Duitsland had gehad. Zij heeft dat onderbouwd door het in het geding brengen van een foto van die servicebeurt. Daarop staat het kenteken van de auto en een kilometerstand van 32.210. Van de kant van CGC is niet gemotiveerd aangevoerd dat het hof op hetgeen op die foto te zien is niet zou mogen afgaan. Bovendien heeft zij zelf opgemerkt dat een onjuiste kilometerstand bij een gewone servicebeurt als deze niet ontdekt wordt. Deze kilometerstand hoefde ID dus niet in twijfel te trekken. 



3.12
Sinds april 2016 tot aan de koop door CGC in augustus 2017 zijn ongeveer                           17 maanden verstreken. De kilometerteller stond toen op ongeveer 50.000. Dat wijst op een gemiddelde van circa 1.000 km per maand (50.000 – 32.210)/17). CGC suggereert dat ID in die periode veel meer met de auto heeft gereden (zij vermoedt dat die als taxi is gebruikt), en dat [geïntimeerde2] de teller uiteindelijk zelf heeft teruggedraaid. Daarvoor biedt het dossier echter geen aanwijzingen. Een gemiddelde van 1.000 km per maand is ook niet ongeloofwaardig, omdat het niet veel minder is dan het gemiddelde waarmee CGC zelf met de auto heeft gereden: toen zij op 7 september 2018 bij Mercedes de stand van 65.996 km liet controleren, had zij immers in een periode van ruim 12 maanden kennelijk ongeveer 16.000 km gereden (65.996 - 50.000).



3.13
Gelet hierop is er geen reden voor een voorshands oordeel dat ID (of [geïntimeerde2] ) er ten tijde van de koop mee bekend was dat de kilometerteller was teruggedraaid – ook zonder dat de koopovereenkomst  met de Duitse verkoper is overgelegd. Bewijs van haar stelling heeft CGC niet aangeboden.



Dat [geïntimeerde2] onrechtmatig heeft gehandeld, staat ook niet vast





3.14
Volgens CGC heeft [geïntimeerde2] onrechtmatig tegenover haar gehandeld door de                 WOK2-status niet te melden en de kilometerteller van de auto terug te draaien (althans door CGC daar niet over te informeren). Zoals hiervoor al werd overwogen, staat echter niet vast dat [geïntimeerde2] de teller heeft teruggedraaid of met het teruggedraaid zijn bekend was en kan er dus ook niet van worden uitgegaan dat hij CGC daarover had moeten informeren. Bovendien rustte op hem net zomin als op ID een plicht om omtrent de WOK2-status spontaan mededelingen te doen.





3.15
Het standpunt dat [geïntimeerde2] als bestuurder van ID aansprakelijk is voor betalingsonwil van ID (het gaat dan om voldoening aan het vonnis), is onvoldoende onderbouwd met de enkele bewering dat ID geen verhaal biedt, omdat al het vermogen aan deze vennootschap is onttrokken. Er is ook geen bewijs van aangeboden.



3.16
Andere verwijten, zoals het (in deze procedure) manipuleren van een e-mail van de RDW over de achtergrond van de WOK-status of het opstellen van een valse verklaring waaruit zou blijken dat CGC over die melding is geïnformeerd, hebben niet tot schade geleid. Dat is althans niet aangevoerd. Daarom ontbreekt het belang bij een verklaring over de onrechtmatigheid van die gedragingen. Hoewel daar wel aanwijzingen voor bestaan (de rechtbank spreekt niet onbegrijpelijk over dubieuze capriolen die [geïntimeerde2] heeft uitgehaald), staat bovendien niet vast dat deze verwijten terecht zijn. Er is ook geen bewijs van aangeboden.



ID is tekortgeschoten. Die tekortkoming rechtvaardigt een gedeeltelijke ontbinding





3.17
De rechtbank ziet de onjuiste stand op de kilometerteller als een tekortkoming in de nakoming van de koopovereenkomst en is ervan uitgegaan dat ID ter zake in verzuim is komen te verkeren. Zij vindt het feit dat het werkelijk aantal gereden kilometers afwijkt van de tellerstand echter onvoldoende zwaarwegend om een algehele ontbinding van de koopovereenkomst te rechtvaardigen, gelet op alle omstandigheden van het geval.



3.18
Bij de toelichting op het bezwaar dat CGC hiertegen heeft aangevoerd, volstaat CGC met de constatering dat de rechtbank niet heeft meegewogen dat de auto een WOK2-status had. Dat argument is echter niet valide, omdat op ID, zoals hiervoor werd overwogen, niet de verplichting rustte CGC daarover te informeren, en ook overigens niet is aangevoerd dat (in hoeverre) deze aanvankelijke WOK-status enig effect op de koopprijs zou hebben.



3.19
Volgens de rechtbank is wel sprake van een zodanige tekortkoming dat een gedeeltelijke ontbinding van de koopovereenkomst gerechtvaardigd is. De consequentie daarvan was een vermindering van de koopprijs (waarover hierna meer).



3.20
ID heeft aangevoerd dat het voor ontbinding vereiste verzuim ontbreekt, omdat zij niet in gebreke is gesteld. Het hof verwerpt dit verweer, omdat deugdelijke nakoming na de levering van de gekochte auto (met een lager kilometrage) blijvend onmogelijk was. In dat geval is verzuim niet vereist voor ontbinding.



De veroordeling tot terugbetaling van € 30.250 met rente vanaf 24 september 2018 blijft in stand





3.21
Uitgaande van het bouwjaar, het merk en de juiste kilometrage van de auto, achtte de rechtbank een vermindering van de koopprijs met € 30.250 inclusief btw redelijk. Zij heeft beslist dat ID dat bedrag moet retourneren, te vermeerderen met de wettelijke rente daarover vanaf 24 september 2018 (vijf dagen na de dagtekening van de brief van 18 september 2018).



3.22
Volgens ID is een Mercedes S-klasse met 50.000 km op de teller echter maar                   € 2.000 tot € 5.000 minder waard dan een vergelijkbare auto met 100.000 km.



3.23
Het hof constateert dat niet is aangevoerd dat de marktwaarde van de auto met een reëel kilometrage van 100.000 in 2017 hoger was dan de waarde waar de rechtbank van is uitgegaan (€ 52.250) en ziet net als de rechtbank aanleiding de koopprijs dienovereenkomstig te verminderen. Bij dat oordeel betrekt het hof het gegeven dat de auto in belangrijke mate is ‘besmet’ – dat de waarde van de auto in betekenisvolle mate wordt gedrukt - doordat de kilometerteller is teruggedraaid.



3.24
ID betwist vanaf 24 september 2018 rente verschuldigd te zijn, omdat zij de brief van 18 september 2018 niet heeft ontvangen. De ontvangst van die brief is echter voor het vereiste verzuim en daarom ook voor de verschuldigdheid van de wettelijke rente niet van belang (zie hiervoor).



De afwijzing van de schadevergoeding blijft in stand





3.25
CGC is ten slotte nog opgekomen tegen de afwijzing van de gevorderde schadevergoeding. De grieven bevatten echter geen nieuwe argumenten. Wat de rechtbank hierover heeft overwogen, is juist. De afwijzing blijft daarom in stand.



De conclusie





3.26
Het bestreden vonnis blijft in stand (het wordt bekrachtigd). In het door CGC aangespannen principaal hoger beroep zal CGC de proceskosten van ID c.s. moeten betalen (tariefgroep II, 1,5 punten). ID c.s. moeten de proceskosten van CGC in het incidenteel hoger beroep betalen (tariefgroep II, 0,5 punt).






4De beslissing


Het hof:


1. bekrachtigt het vonnis van de rechtbank Noord-Nederland in Assen van                                  20 januari 2021

2. veroordeelt CGC in de proceskosten in het principaal hoger beroep. Tot nu toe worden die vastgesteld op


€ 2106,- aan procedurele kosten (verschotten) en


€ 1.671,- aan salaris. 



3. veroordeelt ID c.s. in de proceskosten in het incidenteel hoger beroep. Tot nu toe worden die vastgesteld op


nihil aan procedurele kosten (verschotten) en


€ 557,- aan salaris. 



4. verklaart de proceskostenveroordeling uitvoerbaar bij voorraad;

5. wijst af wat verder is gevorderd.


Dit arrest is gewezen door mrs. M.W. Zandbergen, P.S. Bakker en R. Koolhoven, en is door de rolraadsheer in tegenwoordigheid van de griffier in het openbaar uitgesproken op                dinsdag 1 maart 2022. 


",Gerechtshof Arnhem-Leeuwarden,2022-03-01,2022-03-01,200.293.565/01,Uitspraak,,,Civiel recht,Hoger beroep,"
Verkoop van een tweedehands Mercedes waarvan de kilometerteller is teruggedraaid. Volgens koopster is deze auto ook betrokken geweest bij een ernstig ongeval, terwijl dat niet aan haar was gemeld. Daarom vordert zij vernietiging van de koopovereenkomst of ontbinding daarvan en schadevergoeding. Hof ontbindt de overeenkomst gedeeltelijk door verlaging van de koopsom.
","

Rechtspraak.nl

","Verkoop van een tweedehands Mercedes waarvan de kilometerteller is teruggedraaid. Volgens koopster is deze auto ook betrokken geweest bij een ernstig ongeval, terwijl dat niet aan haar was gemeld. Daarom vordert zij vernietiging van de koopovereenkomst of ontbinding daarvan en schadevergoeding. Hof ontbindt de overeenkomst gedeeltelijk door verlaging van de koopsom."
404,ECLI:NL:GHARL:2022:1582,"




GERECHTSHOF ARNHEM-LEEUWARDEN 




locatie Leeuwarden



afdeling civiel recht, handel



zaaknummer gerechtshof 200.201.193/01
(zaaknummer rechtbank Noord-Nederland 145373)





arrest van 1 maart 2022 




in de zaak van





          [appellant]
        ,
wonende te [woonplaats1] ,
appellant,
bij de rechtbank: eiser in conventie en verweerder in reconventie, 
hierna: [appellant],
advocaat: mr. R.A.C.J. van Kessel, die kantoor houdt te Boxtel,




tegen





Mast Jachtschilders B.V.,
gevestigd te Drachten, gemeente Smallingerland,
geïntimeerde,
bij de rechtbank: gedaagde in conventie en eiseres in reconventie,
hierna: Mast,
advocaat: mr. S.J. de Rijk, die kantoor houdt te Leeuwarden.






1Het verdere verloop van het geding in hoger beroep


1.1
Het hof neemt de inhoud van het tussenarrest van 1 september 2020 hier over.


1.2
In aansluiting op dit tussenarrest heeft de door het hof benoemde deskundige een schriftelijk deskundigenbericht opgemaakt, dat aan partijen is toegezonden. Het hof heeft op 2 juni 2021 een begrotingsbeschikking gegeven.



1.3
Daarna hebben partijen de volgende processtukken ingediend:
- een memorie na deskundigenbericht (met producties) van [appellant] ;
- een antwoordmemorie van deskundigenbericht (met producties) van Mast.



1.4

Mr. I.F. Clement, die de eerdere tussenarresten heeft in deze zaak heeft meegewezen en die ook deel uitmaakte van de combinatie ten overstaan van wie de comparities plaatsvonden, is niet meer aan het hof verbonden. Haar plaats is ingenomen door mr. M.M. Lorist. Partijen zijn daarvan is kennis gesteld, waarna [appellant] om een nieuwe mondelinge behandeling heeft verzocht. Die mondelinge behandeling heeft plaatsgevonden op 
20 januari 2022. Het hiervan opgemaakte proces-verbaal bevindt zich bij de stukken.




1.5
Vervolgens heeft het hof een datum voor arrest vastgesteld.






2De verdere beoordeling


2.1
In dit arrest bespreekt het hof het deskundigenrapport en het commentaar van partijen op dit rapport. Ook zal het hof nagaan wat de bevindingen van de deskundige betekenen voor de beoordeling van de vorderingen in hoger beroep.



Het deskundigenrapport





2.2

De deskundige heeft in zijn rapport op de door het hof gestelde vragen, samengevat, als volgt geantwoord:

“
Antwoord 1


In het licht van de tussen partijen overeengekomen herstelwerkzaamheden is de algemene toestand van het herstelverfsysteem op het motorjacht visueel geïnspecteerd. Op basis van deze visuele inspectie en het feit dat het herstelverfsysteem / top coat inmiddels 8 jaar oud is, is het mijn professionele mening dat de huidige conditie van het verfsysteem / top coat als redelijk tot goed te classificeren is en in lijn met wat men mag verwachten van een 8 jaar oude top coat. (…)


Antwoord 3 (a)


Op basis van bestudering aangeleverde stukken en mijn bezichtiging aan boord van het motorjacht concludeer ik dat Mast op de volgende punten is afgeweken van het Alexseal hersteladvies:





Er zijn geen dagelijkse applicatie logs geproduceerd;




Condities zijn niet volgens het Alexseal advies 3 x per dag en op 4 verschillende plaatsen gemeten;




Kit naden rond schuine voorste kajuitramen zijn niet afwaterend aangebracht met als gevold dat water blijft staan in de onderste rand;




De losse verf op roestvrij stalen stootlijst op de huid is niet conform het Alexseal hersteladvies gestraald maar in plaats daarvan geschuurd. (…)




Antwoord 
4




Het niet produceren van dagelijkse applicatie logs heeft er toe geleid dat er geen naslagwerk voorhanden is om op terug te vallen en uitsluitsel te geven op basis van feiten voor de huidige situatie;




Het niet meten en vastleggen van condities conform het Alexsealadvies heeft niet tot grootschalig falen van het verfsysteem geleid;




Het aanbrengen van niet afwaterende kit naden op de onderzijde van de voorste schuine kajuitramen, heeft tot lokale corrosie geleid van het metaal / de metalen rand direct onder deze ramen;




Het niet stralen maar schuren van de roestvrij stalen stootlijst op de huid heeft geen grootschalige onthechting van het verfsysteem in dit gebied tot gevolg gehad. Echter is er wel na 8 jaar een lichte vorm van spleetcorrosie met corrosie sporen over het roestvrij staal aanwezig. Deze corrosie zit onder de randen / overgang van het verfsysteem naar roestvrij staal. Voor de goede orde vermeld ik dat dit een normaal beeld is dat we regelmatig op jachten tegenkomen, zelfs in situaties waar stralen als voorbehandeling is toegepast. Roestvrij staal / verfsysteem overgangen zijn gewoon moeilijk te behandelen en behoeven regelmatig aandacht met onderhoud om dit van deze spleetcorrosie vrij te houden. (…)




Antwoord 5
 (…)




Het corrigeren van de niet afwaterende kit naden op de onderzijde van de voorste schuine kajuitramen en het herstellen van de hierdoor ontstane lokale corrosie (…) De tijd en kosten die naar mijn inschatting hiermee gemoeid zijn schat ik in als 30 uur tegen een tarief van €60,= / uur inclusief verfmaterialen en handgereedschappen, is totaal €1.800,= excl. BTW;




Het niet stralen maar schuren van de roestvrij stalen stootlijst op de huid en de nu aanwezige spleetcorrosie onder de losse verfrand met roeststrepen als gevolg, is niet noodzakelijk toe te schrijven aan het niet stralen, zolang met het schuren het vereiste profiel bereikt is zal de kwaliteit daar niet onder lijden en hetzelfde zijn als met stralen.




Voor het geval dat men besluit dit te corrigeren (…) De tijd en kosten die naar mijn inschatting hiermee gemoeid zijn schat ik in als 40 uur tegen een tarief van €60,= / uur inclusief verf materialen en handgereedschappen, is totaal €2.400,= excl. BTW. (…)”




2.3
De expertise van de deskundige en diens onafhankelijkheid ten opzichte van partijen staan niet ter discussie. De deskundige heeft zijn bevindingen en conclusies gemotiveerd aan de hand van het door hem uitgevoerde onderzoek. Dit onderzoek heeft bestaan uit dossieronderzoek en een bezichtiging op 17 november 2020 van het verfsysteem op de externe boven water delen van het motorjacht met beide partijen en hun advocaten. Daarbij was (op uitnodiging van [appellant] en zonder vooroverleg) ook een vertegenwoordiger van verffabrikant Alexseal aanwezig. In aanvulling op de visuele inspectie heeft de deskundige ook destructief onderzoek verricht en metingen uitgevoerd, die zijn besproken met een interne chemisch engineer. Op 13 januari 2021 heeft de deskundige zijn rapport in concept naar partijen toegestuurd, waarna beide partijen hun reacties hebben gegeven. De deskundige heeft die reacties besproken in zijn eindrapport van 21 februari 2021.



2.4
Het hof zal hierna het door partijen naar voren gebrachte commentaar op het deskundigenbericht bespreken en beoordelen of het hof de conclusies waartoe de deskundige in zijn rapport is gekomen zal volgen. Daarbij geldt dat indien het hof de zienswijze van de deskundige volgt, het hof dat oordeel in het algemeen niet verder hoeft te motiveren dan door te overwegen dat de motivering van de deskundige het hof overtuigend voorkomt. Wel zal het hof moeten ingaan op specifieke bezwaren van partijen tegen de zienswijze van de deskundige, indien deze bezwaren een voldoende gemotiveerde betwisting inhouden van de juistheid van deze zienswijze.



Bespreking commentaar van Mast





2.5
Mast kan zich vinden in de conclusie van de deskundige dat het beeld van het motorjacht overeenkomt met wat men in de jachtindustrie als normaal beschouwt. Wel bestrijdt Mast dat hij tekort geschoten is. Wat betreft de kitnaden wijst Mast er op dat de door de deskundige geconstateerde lokale corrosie van het metaal/de metaalrand direct onder de voorste schuine kajuitramen niet het gevolg is van het aanbrengen van een niet-afwaterende kit. Mast heeft in 2012 namelijk wel afwaterend afgekit en dat de kitnaden in 2020 niet afwaterend zijn betekent niet dat deze bij het aanbrengen in 2012 reeds niet-afwaterend waren. Mast heeft deze stellingen echter niet nader onderbouwd, zodat er onvoldoende grondslag is om op dit punt van de conclusie van de deskundige af te wijken. Mast betwist verder dat nimmer is gereclameerd over loslatende kitnaden, maar het hof heeft zich in het tussenarrest van 19 februari 2019 reeds uitgelaten over het beroep van Mast op verjaring en schending van de klachtplicht en ziet geen aanleiding hierop terug te komen.



2.6
Wat betreft de RVS stootlijst stelt Mast dat de deskundige heeft vastgesteld dat de waargenomen lichte vorm van spleetcorrosie met corrosiesporen over het roestvrij staal niet aan Mast kan worden toegeschreven. In dit verband is van belang het antwoord van de deskundige op het commentaar van Mast dat de RVS stootlijst op de huid wel degelijk is gestraald, dat er geen sprake is van onthechting en dat de deskundige geen hechtingstest heeft uitgevoerd: “
 Ik heb de opmerking dat er niet gestraald is maar in plaats daarvan geschuurd is

overgenomen van de rapporten van TPS (…), het Alexseal rapport (…) en het SHR rapport (…). Daar geven alle drie de partijen duidelijk aan dat er niet gestraald is maar geschuurd;




SHR geeft aan dat ze destructief onderzoek uitgevoerd hebben en visueel vastgesteld dat er niet of niet afdoende straalprofiel aanwezig was;




Als er wel gestraald is dan is dit niet correct gedaan op de verfrand / overgang van verf naar RVS omdat de randen van het aangebrachte verfsysteem nu niet afdoende hechten, met spleet corrosie tot gevolg die ik nu op de randen van het verfsysteem waargenomen heb. Als er wel afdoende ontvet, gestraald en verf aangebracht zou zijn dan zou het niet tot de losse verfrand met spleetcorrosie resulteren die we nu zien. Dan zou de verfrand net zo hechten en beschermen als de rest van het verfsysteem op de RVS stootrand.




Voor de goede orde wijs ik er op dat ik na het vertrek van beide partijen en in overleg met beide partijen, mijn onderzoek voortgezet heb en diverse dingen wel degelijk nader bekeken heb en daar waar nodig metingen verricht in aanvulling op visuele waarnemingen. (…)

”.




Daarnaast merkt de deskundige naar aanleiding van de stelling van Mast dat van een tekortkoming aan zijn zijde geen sprake is nog het volgende op: 
“De spleetcorrosie als gevolg van niet hechtende verf op de overgang verfrand naar RVS stootlijst is naar mijn oordeel iets wat we wel vaker na 8 jaar zien. Ik kan alleen uitgaan van de huidige situatie en niet oordelen of dit al eerder los zat en spleetcorrosie tot gevolg had. Men mag echter wel verwachten dat dit zich niet na schilderen voor doet”. 
Het hof neemt op basis van deze nadere uitlatingen van de deskundige aan dat het vastgestelde gebrek aan de RVS stootlijst wel degelijk is aan te merken als een tekortkoming die voor rekening van Mast dient te komen.




Bespreking commentaar van [appellant]





2.7

        [appellant] wijst er op dat onderdeel van de in 2009 overeengekomen werkzaamheden was (1) de- en montage van alle onderdelen die op het motorjacht bevestigd zijn nadat het motorjacht af fabriek voor het eerst geschilderd was en (2) geheel schuren en bijspuiten van het motorjacht met Alexseal 442 primer. Uitgangspunt bij het hersteladvies is geweest dat Mast hieraan voldaan had. Na het onderzoek en het rapport van de deskundige is [appellant] echter gebleken dat dit niet zo was. De deskundige heeft hier bij zijn onderzoek en beantwoording van de vraagstelling geen aandacht aan besteed. Daarnaast heeft de deskundige niet onderzocht of conform het hersteladvies alle kitnaden zijn teruggesneden en is onvoldoende onderzoek uitgevoerd naar de lakonthechting.



2.8

De verwijten die [appellant] Mast maakt over de- en montage van losse onderdelen en het niet overal aanbrengen van Alexseal 442 primer zijn - naar [appellant] zelf stelt - nieuw en maken geen onderdeel uit van deze procedure. Aan de deskundige is gevraagd te beoordelen of de tussen partijen in 2012 overeengekomen herstelwerkzaamheden conform het hersteladvies van Alexseal zijn uitgevoerd. De- en montage van losse onderdelen en het geheel schuren en bijspuiten van het motorjacht met Alexseal 442 primer maken geen deel uit van het hersteladvies, zodat de deskundige niet gehouden was om daar nader aandacht aan te besteden.
Als reactie op het commentaar van [appellant] dat niet is onderzocht of conform het hersteladvies van Alexseal alle kitnaden zijn teruggesneden, heeft de deskundige in zijn rapport aangegeven dat hij nu acht jaar na werkzaamheden alleen kan vaststellen dat de kitnaden van de voorste schuine kajuitramen niet afwaterend zijn en dat hij geen uitspraak kan doen of deze wel of niet uitgesneden zijn. Gelet hierop is van onvolledig onderzoek op dit punt geen sprake.
Met destructief onderzoek en metingen heeft de deskundige ook aandacht besteed aan de hechting van het lakwerk. Gelet op de bevindingen van de deskundige bestond geen aanleiding tot nader onderzoek.




2.9

        [appellant] meent verder dat in aanvulling op de bevindingen en conclusies van de deskundige moet worden uitgegaan van de eerdere expertiserapportages. Volgens [appellant] conformeert de deskundige zich aan deze rapportages en dient in ieder geval voor wat betreft de gebreken die de deskundige acht jaar na dato niet meer kan vaststellen te worden teruggevallen op deze rapporten, die het volledig overspuiten van het motorjacht rechtvaardigen.



2.10

Het hof volgt [appellant] hier niet in. De deskundige heeft bij de beantwoording van de vraag naar de algemene toestand van het herstelverfsysteem het volgende vooropgesteld:

“Er zijn hier en daar zeker een aantal lokale gebreken en applicatie slordigheden (zoals bijvoorbeeld verf over kit in portholes huid bovenwater deel) aanwezig, maar in kwantiteit en afmeting is dit zeker niet meer dan men mag verwachten voor een jacht / verfsysteem na 8 jaar blootstelling aan maritieme condities en gebruiksomstandigheden. Voor de duidelijkheid vermeld ik dat mijn mening gebaseerd is op wat ik op dit moment waarneem. Ik doe geen uitspraak of de waargenomen gebreken kort na applicatie van het herstelverfsysteem aanwezig / waarneembaar waren en wel of niet een zichtbare negatieve invloed op de cosmetische conditie van het motorjacht hadden. Het is na 8 jaar gebruik en blootstelling aan de maritieme omstandigheden eenvoudigweg niet te bepalen of een kleine lokale tekortkoming het gevolg is van applicatie of van andere invloeden.”

.

In reactie op de opmerking van [appellant] dat de diverse inspectierapportages en de daarbij behorende foto’s weergeven dat er het nodige aan de hand was met de uitvoering van het verfsysteem geeft de deskundige aan:

“De diverse inspectierapportages en de daarbij behorende foto’s geven inderdaad hoofdzakelijk weer dat er het nodige aan de hand was met de 
uitvoering
 van het verfsystem. Bij het beoordelen van de huidige staat is hier wel degelijk rekening mee gehouden. Echter de lange lijst met uitvoering tekortkomingen die uitgebreid opgesomd staan in de diverse rapporten hebben tot nu toe, hoe serieus deze ook leken te zijn, ruim 8 jaar na applicatie niet tot grootschalig falen van de top coat geleid. (…)”

.

Vervolgens heeft de deskundige op de vraag van [appellant] of de deskundige het realistisch acht dat de nu niet meer te constateren gebreken direct na de oplevering al aanwezig waren, zoals op de destijds gemaakte foto’s te zien valt, en of deskundige de conclusie trekt dat de waarnemingen door de destijds ingeschakelde deskundigen wel juist zijn het volgende aangegeven:




“Ik heb inderdaad geconstateerd dat de bevindingen in de inspectie rapportages overeenkomen. Verder heb ik aangegeven dat ik tijdens mijn bezoek blaarvorming op de radar fundatie, niet goed functionerende kitnaden en dergelijke wel heb kunnen waarnemen maar de andere vermelde gebreken helaas niet meer door oorzaken als veroudering top coat, herstel door schildersbedrijf van de Graaff, gebruik slijtage, etc.; (…)




Wat betreft de bevindingen en informatie betreffende gebreken in de aangeleverde inspectierapport documenten moet ik helaas constateren dat er geen gebruik is gemaakt van in de verfindustrie genormaliseerde standaarden (…) Daarom kan ik nu op basis van de informatie in de rapporten niet kwalificeren wat 8 jaar geleden daadwerkelijk de ernst en omvang van defecten was. Ik kan nu wel beoordelen dat de huidige conditie van het verfsysteem / top coat als redelijk tot goed te classificeren is en in lijn met wat men mag verwachten van het verfsysteem na 8 jaar;




Op de vraag of ik het realistisch acht dat de nu niet meer te constateren gebreken direct na oplevering al aanwezig waren, heb ik (…) hierboven al antwoord gegeven (…) Samenvattend komen de genoemde technische gebreken in de diverse rapporten overeen en het is aannemelijk dat deze gebreken aanwezig waren bij oplevering en dit is een afwijking op het hersteladvies, maar er is niets te kwantificeren aan de hand van deze rapporten en hun foto’s. (…) 




Voor de duidelijkheid vermeld ik dat de waarnemingen door de destijds ingeschakelde deskundige en Alexseal niet als onjuist bestempelen wil, ze zijn gewoon niet of niet duidelijk gekwantificeerd. (…)

”




Over de eerdere rapportages heeft de deskundige ook nog opgemerkt:

“In de beide consultancyrapporten worden verwachtingen uitgesproken over een verkorte levensduur verwachting van het verfsysteem als gevolg van de tekortkomingen en nalatigheden. Het is nu 8 jaar later duidelijk dat de levensduur van het aangebrachte verfsysteem niet noemenswaardig negatief verkort is. Of dit te danken is aan de goede kwaliteit van de verf laat ik in het midden, maar het is nu 8 jaar later wel duidelijk dat de applicatietekortkomingen en het niet voldoende meten en vastleggen van condities en werkzaamheden in dagelijkse logs niet tot groot falen van het aangebrachte verfsysteem heeft geleid.”

.

In deze uitlatingen van de deskundige ligt zeker niet besloten dat de deskundige zich aan de eerdere rapportages conformeert. Anders dan [appellant] meent, bieden deze uitlatingen ook geen grond om - naast de door de deskundige vastgestelde tekortkomingen - de in de eerdere rapportages genoemde gebreken (alsnog) voor juist aan te nemen.




2.11
De kritiek van [appellant] richt zich ook op het onderdeel van het deskundigenrapport dat betrekking heeft op de weersomstandigheden waaronder de werkzaamheden zijn uitgevoerd en de gevolgen daarvan voor het uithardingsproces en de eindhardheid van de topcoat. De deskundige stelt wel vast dat de topcoat na applicatie aan vocht en koude winterse condities is blootgesteld, maar meent dat dit niet per definitie hoeft te leiden tot negatieve gevolgen van de kwaliteit van de aangebrachte topcoat. Onder verwijzing naar een e-mailbericht van 27 mei 2021 van [naam1] van Alexseal, is [appellant] het met deze conclusie van de deskundige niet eens. Daarnaast wijst [appellant] er op dat Mast in strijd met artikel 21 Rv onjuiste gegevens over logboeken en de temperatuur naar voren heeft gebracht met geen ander doel dan het hof te laten geloven dat het schilderwerk onder juiste omstandigheden zou zijn uitgevoerd.



2.12

Of sprake is van bewust onjuist informeren van het hof en de deskundige door Mast, zoals [appellant] stelt, kan het hof op grond van de beschikbare informatie niet vaststellen. Het hof ziet hierin dan ook geen aanleiding tot toepassing van artikel 21 Rv.
Het hof constateert verder dat de deskundige op vragen van [appellant] over dit punt, onder meer heeft geantwoord:

“In het product blad van de Alexseal Premium 501 top coat staat inderdaad ook een droging / doorharding informatie tabel. Deze tabel geeft niet expliciet aan dat tijdens de uithardingsfase de minimum vereiste temperatuur 15 graden Celcius bedraagt. Hier staat letterlijk dat ‘Ideale applicatie condities - min. 15° C (…) tot max. 30 ° C (…)’ zijn. Dus de ideale applicatie condities 
tijdens applicatie
 en niet de minimum condities 
tijdens droging / doorharding na applicatie
. Verder begrijp ik uit de aangeleverde stukken / rapporten dat de top coat na applicatie aan vochtige en koude winterse condities blootgesteld is geweest. Zoals in mijn rapportage vermeld is de huidige conditie van de top coat te classificeren als redelijk tot goed en in lijn met wat men mag verwachten van een 8 jaar oude top coat. De blootstelling aan deze omstandigheden heeft dus niet tot dermate negatieve gevolgen geleid dat dit na 8 jaar tot falen van de top coat heeft geleid. (…)


Om tot een volledige chemische uitharding van een twee componenten verf te komen is een minimum temperatuur over een bepaalde tijdsduur nodig. Als de minimum temperatuur tijdelijk onderbroken wordt en in een later stadium deze minimum temperatuur weer terug is, zal het doorhardingsproces alsnog verder plaats vinden. Als de initiële doorharding van de top coat ver genoeg is om de blootstelling aan koude / natte weersomstandigheden zonder negatieve gevolgen te kunnen doorstaan, hoeft dit per definitie geen negatieve gevolgen voor de kwaliteit van de aangebrachte top coat te hebben. (…)



Op de stelling ‘ [appellant] constateert dat niet voldaan is aan het herstelrapport alsmede aan de door Alexseal zelf opgestelde applicatie ten aanzien van de uithardingstijd. De concrete vraag van het gerechtshof en [appellant] is dan ook of het niet aan voldoen, meer in het bijzonder het schip meteen na het spuiten naar buiten brengen, consequenties heeft voor de kwaliteit en glans van de lak.’ Heb ik onder een eerder antwoord reeds uitgebreid uitleg gegeven dat hier niet automatisch sprake van hoeft te zijn. (…) De redenering hieronder wil ik derhalve niet veel verder op in gaan dan verwijzen naar mijn uitleg (…) dat doorharding van de top coat na een koude periode bij warmere temperaturen weer verder zal gaan. Dit hoeft per definitie niet negatief voor de uiteindelijke top coat kwaliteit te zijn. (…)”

.

Het hof leidt hieruit af dat de nagelaten metingen en verslaglegging en de blootstelling van de verse topcoat aan koude buitentemperaturen in dit geval volgens de deskundige niet tot (grootschalig) falen van het verfsysteem hebben geleid. Het e-mailbericht van [naam1] doet hier niet aan af, reeds omdat het risico waar [naam1] op wijst zich blijkens de conclusie van de deskundige over de algehele toestand van het herstelverfysteem niet heeft verwezenlijkt. 



2.13

        [appellant] heeft tot slot nog enkele losse verwijten aan het adres van Mast aangevoerd over de uitbesteding van de opdracht door Mast aan Dijkstra en de duur van de herstelwerkzaamheden. Deze verwijten hebben geen betrekking op het onderzoek van de deskundige en de aan hem voorgelegde vraagstelling, zodat het hof hier verder niet op ingaat.



2.14
Gelet op het voorgaande concludeert het hof dat in hetgeen partijen hebben aangevoerd geen aanleiding bestaat om van de bevindingen en conclusies van de deskundige af te wijken. Het hof zal het deskundigenbericht daarom volgen.



Gevolgen inhoud deskundigenrapport voor de vorderingen in hoger beroep





2.15
Bij de beoordeling van de vraag wat de bevindingen en de conclusies van de deskundigen betekenen voor de beoordeling van de vorderingen in hoger beroep stelt het hof het volgende voorop. [appellant] heeft betoogd dat hem is gebleken van nieuwe tekortkomingen van Mast omdat Mast in 2009 niet alle losse onderdelen heeft gedemonteerd en hij het motorjacht niet geheel heeft geschuurd en heeft geprimed. Daargelaten dat [appellant] zelf stelt dat deze nieuwe verwijten geen onderdeel van deze procedure vormen en Mast bovendien betwist dat dit nieuwe feiten betreft, is voor het hof - mede gelet op het verweer van Mast op dit punt - niet komen vast te staan dat partijen in 2009 zijn overeengekomen dat alle door [appellant] genoemde losse onderdelen gedemonteerd zouden worden en dat het gehele motorjacht opnieuw in de primer zou worden gezet. Het hof zal deze verwijten bij de verdere beoordeling dan ook buiten beschouwing zal laten. Dit maakt het bewijs dat [appellant] door overlegging van een fotorapportage op de laatste zitting nog heeft aangeboden niet terzake dienend. Bovendien is dit bewijsaanbod tardief.



2.16
Op grond van het deskundigenbericht en hetgeen naar aanleiding van de bezwaren van partijen op het deskundigenbericht in het voorgaande is overwogen, bestaat ook geen grond voor het aannemen van geen of meer gebreken dan de deskundige heeft vastgesteld, zoals Mast respectievelijk [appellant] hebben aangevoerd.



2.17

Het hof stelt op basis van het deskundigenrapport wel vast dat Mast op vier punten is afgeweken van het hersteladvies van Alexseal en dat deze afwijkingen op twee punten hebben geleid tot gebreken die herstel behoeven. Dit levert tekortkomingen door Mast op. Het hof is met Mast van oordeel dat deze tekortkomingen, gelet op de aard en ernst daarvan en bezien in relatie tot de omvang van de door Mast uitgevoerde werkzaamheden en de zienswijze van de deskundige over de algemene toestand van het motorjacht, geen algehele ontbinding van de overeenkomst rechtvaardigen. Ook niet als het hof daarbij betrekt dat het werkzaamheden tot herstel betreft waarin de deskundige tekortkomingen heeft vastgesteld. Wel acht het hof een gedeeltelijke ontbinding van de overeenkomst op zijn plaats. De vordering van [appellant] heeft weliswaar betrekking op volledige ontbinding maar dat staat er niet aan in de weg dat het hof ook het mindere kan toewijzen. Het hof zal een gedeeltelijke ontbinding toewijzen in de vorm van een vermindering van de aanneemsom ter zake van het herstel van de gebreken. Dat herstel bestaat uit (1) het corrigeren van de niet afwaterende kitnaden op de onderzijde van de voorste schuine kajuitramen en herstel van de hierdoor ontstane lokale corrosie en (2) herstel van de spleetcorrosie op de RVS stootlijst. De kosten van dit herstel zijn door de deskundige begroot op € 1.800,- exclusief btw respectievelijk 
€ 2.400,- exclusief btw. Het hof gaat er bij gebrek aan aanwijzingen voor het tegendeel vanuit dat deze kosten gelijk zijn aan de waarde van de werkzaamheden die Mast destijds ter uitvoering van de overeenkomst met [appellant] heeft verricht. Verder zijn hierin ook de kosten inbegrepen van herstel van de door de deskundige geconstateerde blaarvorming en zakkers op de ventilatieroosters. Indien genoemde bedragen worden vermeerderd met 21% btw - [appellant] heeft de opdracht aan [appellant] verstrekt in zijn hoedanigheid van particulier -  leidt dit tot een totaalbedrag van € 5.082,-. In zoverre acht het hof de vordering van [appellant] toewijsbaar.




2.18
De ingangsdatum van de verschuldigdheid van de wettelijke rente is het moment waarop de schuldenaar ter zake van de nakoming van de betrefende verbintenis in verzuim is. Aangezien bij dit arrest de gedeeltelijke ontbinding wordt uitgesproken is voornoemd bedrag per heden opeisbaar. Daarmee is Mast nog niet in verzuim met terugbetaling van dit bedrag. De vordering met betrekking tot de wettelijke rente over dit bedrag is toewijsbaar op de na te melden wijze.



2.19
In het tussenarrest van 19 februari 2019 heeft het hof reeds geoordeeld dat de door [appellant] gevorderde aanvullende schadevergoeding aan huur van loodsen en verrichtte noodreparaties en herstelwerkzaamheden niet voor toewijzing in aanmerking komt. Over de vergoeding van de expertisekosten heeft het hof nog niet beslist. [appellant] vordert € 588,- exclusief btw ter zake van kosten van het expertiserapport van SHR en € 1.050,- exclusief btw ter zake van kosten van het expertiserapport van CCS. Naar het oordeel van het hof gaat het hier om kosten ter vaststelling van schade en aansprakelijkheid als bedoeld in artikel 6:96 lid 2 sub b BW. Mast heeft betwist dat deze kosten redelijk zijn en redelijkerwijs gemaakt dienden te worden om gebreken aan te voeren. Hoewel de deskundige in het door het hof gelaste deskundigenbericht uiteindelijk tot andere conclusies is gekomen, is het niet onredelijk te noemen dat [appellant] destijds experts in de arm heeft genomen en heeft laten rapporteren. Dat de expertisekosten niet in verhouding staan tot de door de experts uitgevoerde werkzaamheden en/of anderszins onredelijk zijn, heeft Mast niet nader onderbouwd en is het hof ook niet gebleken. Het hof acht het door [appellant] in totaal gevorderde bedrag aan expertisekosten van € 1.638,- exclusief btw daarom toewijsbaar. Het hof zal voor de ingangsdatum van de wettelijke rente over dit bedrag aansluiten bij de gevorderde datum van dagvaarding (2 november 2015).



2.20
Resteert de vraag of [appellant] bevoegd was tot opschorting van zijn betalingsverplichting. Het hof beantwoordt deze vraag ontkennend. De tekortkomingen van Mast die het hof na het deskundigenbericht heeft vastgesteld rechtvaardigen in dit geval geen opschorting van de resterende betalingsverplichting. 



Slotsom





2.21
De conclusie is dat het hoger beroep deels slaagt. Het bestreden vonnis moet voor zover het de conventie betreft worden vernietigd. De vorderingen van [appellant] zullen alsnog gedeeltelijk worden toegewezen. Omdat partijen in conventie over en weer in het gelijk en ongelijk zijn gesteld, zal het hof de proceskosten in eerste aanleg voor zover het de conventie betreft compenseren. Het hoger beroep brengt ten aanzien van de proceskostenveroordeling in reconventie geen wijziging. 



2.22

In de uitkomst van de procedure ziet het hof aanleiding om de proceskosten van het hoger beroep te compenseren. Dit brengt tevens mee dat de kosten van het deskundigen-bericht ieder voor de helft voor rekening van partijen komen. Nu [appellant] de kosten van het deskundigenbericht al geheel heeft voldaan, zal Mast nog wel worden veroordeeld tot voldoening van de helft van die kosten, door het hof in begrotingsbeschikking bepaald op 
€ 14.518,06 inclusief btw, aan [appellant] .







3De beslissing


Het hof, recht doende in hoger beroep:



vernietigt het vonnis van de rechtbank Noord-Nederland, locatie Leeuwarden, van 
15 juni 2016, voor zover [appellant] in zijn vorderingen niet-ontvankelijk is verklaard en [appellant] is veroordeeld in de proceskosten in conventie en doet in zoverre opnieuw recht;



ontbindt de tussen [appellant] en Mast bestaande overeenkomst voor zover het de schilderwerkzaamheden met betrekking tot de kitnaden en de RVS stootlijst betreft;



veroordeelt Mast om aan [appellant] te betalen een bedrag van € 5.082,- inclusief btw, vermeerderd met de wettelijke rente vanaf 14 dagen na de datum van dit arrest, en een bedrag van € 1.638,- exclusief btw, vermeerderd met de wettelijke rente vanaf 
2 november 2015;



compenseert de proceskosten in eerste aanleg in conventie, in die zin dat iedere partij de eigen kosten draagt;



bekrachtigt het vonnis voor het overige;



compenseert de kosten van de procedure in hoger beroep, in die zin dat partijen ieder hun eigen kosten dragen, alsmede ieder de helft van de kosten van het deskundigenbericht; 



veroordeelt Mast om aan [appellant] de helft van de kosten van het deskundigenbericht, te weten een bedrag van € 7.259,03 inclusief btw, te voldoen;



verklaart de in dit arrest uitgesproken veroordelingen uitvoerbaar bij voorraad;



wijst het meer of anders gevorderde af.



Dit arrest is gewezen door mrs. M. Willemse, J. Smit en M.M. Lorist en is door de rolraadsheer, in tegenwoordigheid van de griffier, in het openbaar uitgesproken op 
1 maart 2022.




 HR 3 mei 2013, ECLI:NL:HR:2013:BZ1468 en HR 17 februari 2017, ECLI:NL:HR:2017:279.


 P. 17 deskundigenbericht.


 P. 18 deskundigenbericht.


 P. 27 deskundigenrapport.


 P. 9 deskundigenrapport.


 P. 20 deskundigenrapport.


 P. 26-27 deskundigenrapport.


 P. 16 deskundigenrapport.


 P. 24 deskundigenrapport.


 P. 25 deskundigenrapport.


 Vgls. p.16 deskundigenrapport.

",Gerechtshof Arnhem-Leeuwarden,2022-03-01,2022-03-01,200.201.193/01,Uitspraak,,,Civiel recht,Hoger beroep,"
Eindarrest na deskundigenbericht.
","

Rechtspraak.nl

",Eindarrest na deskundigenbericht.
405,ECLI:NL:RBNHO:2022:1777,,Rechtbank Noord-Holland,2022-03-02,2022-03-03,C/15/320536 / FA RK 21-4591,Uitspraak,,,Civiel recht; Personen- en familierecht,,,,No summary available
406,ECLI:NL:RBLIM:2022:1639,,Rechtbank Limburg,2022-03-01,2022-03-03,AWB 19/9083,Uitspraak,,,Bestuursrecht; Vreemdelingenrecht,,,,No summary available
407,ECLI:NL:RBAMS:2022:861,"






beschikking
RECHTBANK AMSTERDAM


Afdeling Publiekrecht



Teams Strafrecht



Parketnummer: 13/997114-16
RK: 21/6257



Beschikking op het klaagschrift ex artikel 552a van het Wetboek van Strafvordering van:



      [klager] ,

geboren op [geboortedag] 1978 te [geboorteplaats] ( [geboorteland] ), 
ingeschreven op het adres [adres klager] ,
woonplaats kiezend op het adres van haar raadsman, mr. R. Zilver, Maliesingel 2, (3581 BA) Utrecht,



klaagster.




Procesgang
Het klaagschrift is op 22 november 2021 ter griffie van deze rechtbank ontvangen. 


Het Openbaar Ministerie heeft op 7 december 2021 schriftelijk zijn standpunt kenbaar gemaakt.



De rechtbank heeft op 15 februari 2022 namens klaagster haar (gemachtigd) raadsman en de officier van justitie in openbare raadkamer gehoord.




Inhoud van het klaagschrift
Het klaagschrift strekt tot opheffing van het beslag ex artikel 94a Sv op het appartementsrecht in de [woning] (hierna de woning) onder voorwaarde dat dat beslag weer zal herleven nadat mevrouw [naam] als hypotheeknemer in de plaats is getreden van beslagene [naam 2] .  


De raadsman van klaagster heeft naar aanleiding van het standpunt van het Openbaar Ministerie en ter toelichting op het klaagschrift ten aanzien van de ontvankelijkheid van het beklag kort samengevat het volgende aangevoerd.



Het beklag richt zich op het beslag op het aandeel van haar ex-echtgenoot [naam 2] op de woning. Klaagster en [naam 2] zijn samen eigenaar van de woning. Klaagster is dus belanghebbende. 




Standpunt van het Openbaar Ministerie
De officier van justitie heeft – onder verwijzing naar het schriftelijk standpunt van het Openbaar Ministerie – verklaard dat klaagster niet-ontvankelijk is in haar beklag. Er rust geen beslag meer op het aandeel van klaagster in de woning. 




De beoordeling
Uit de stukken en het verhandelde in raadkamer is het volgende gebleken.


Op 22 januari 2018 is op de voet van 94a Sv op de woning beslag gelegd. 



Klaagster werd – kort gezegd – verdacht van deelneming aan een criminele organisatie met als oogmerk witwassen en valsheid in geschrifte en het (mede)plegen van witwassen.



Op 19 augustus 2020 heeft klaagster door de aanvaarding van een transactie ex artikel 74 Wetboek van Strafrecht strafvervolging voorkomen. Tevens werd voorkomen dat een vordering tot ontneming van het wederrechtelijk verkregen voordeel tegen haar zou worden ingediend. Klaagster heeft voldaan aan de daarbij gestelde voorwaarden. 



Op 20 januari 2021 heeft de officier van justitie aan de deurwaarder laten weten dat het conservatoir beslag op de woning ten laste van klaagster is opgeheven. Tevens heeft de officier van justitie verzocht het beslag in de registers van het kadaster door te halen. 



Het beslag op de woning ten laste van klaagster is inmiddels is opgeheven. Klaagster verzoekt nu het beslag op het aandeel in de woning van [naam 2] op te heffen. In dit beklag kan klaagster niet worden ontvangen omdat dit beslag haar niet raakt. Klaagster is immers niet de beslagene. Dat zij als mede-eigenaar van de woning belang heeft bij het beslag dat ten laste van [naam 2] is gelegd doet daar niet aan af.  Klaagster is niet-ontvankelijk in haar beklag. 




























De beslissing


De rechtbank komt tot de volgende beslissing.



De rechtbank verklaart klaagster niet-ontvankelijk in haar beklag. 



Deze beslissing is gegeven door
mr. H.E. Hoogendijk, 	voorzitter, 
mr. C.M. Degenaar en mr. E. Akkermans	rechters,
in tegenwoordigheid van mr. M. van Randeraat, 	griffier, 
en in het openbaar uitgesproken op 1 maart 2022.



Tegen de beslissing van deze rechtbank staat voor klager beroep in cassatie bij de Hoge Raad open,  in te stellen bij de griffie van deze rechtbank, binnen veertien (14) dagen na betekening van deze beschikking. 



",Rechtbank Amsterdam,2022-03-01,2022-03-01,13/997114-16,Uitspraak,,,Strafrecht,Op tegenspraak,"
Klaagschriift ex artikel 552a Sv. Klaagster geen belanghebbende: klaagschrift niet-ontvankelijk.
","

Rechtspraak.nl

",Klaagschriift ex artikel 552a Sv. Klaagster geen belanghebbende: klaagschrift niet-ontvankelijk.
408,ECLI:NL:RBDHA:2022:1663,"











vonnis

RECHTBANK 
DEN HAAG



Team Insolventies



insolventienummers:  C/09/21/13 R en C/09/21/14 R




vonnis van 3 maart 2022 




in de schuldsaneringsregelingen van: 




[schuldenaar]

geboren op [geboortedatum]-1956 te [geboorteplaats],
en
[schuldenares}
geboren op [geboortedatum]-1956 te [geboorteplaats],
beiden wonende te [adres, postcode, woonplaats]. 





Waar deze zaak over gaat


        [schuldenaar] en [schuldenares] zitten in de wettelijke schuldsaneringsregeling (WSNP). Er is een verzoek gedaan om deze regelingen eerder dan na de gebruikelijke looptijd van drie jaar te beëindigen mét verlening van de zogenoemde “schone lei”. De rechtbank wijst dat verzoek toe en legt hierna uit hoe zij tot dat oordeel komt. 






1Verloop van de procedure

1.1.

        [schuldenaar] en [schuldenares] zijn op 21 januari 2021 toegelaten tot de WSNP. Daarbij is mr. H.J. van Harten tot rechter-commissaris en mr. N. Nottroth (HJF Advocaten) te Voorburg tot bewindvoerder benoemd.



1.2.
Er is in deze regelingen nog geen datum voor een verificatievergadering bepaald.



1.3.
De bewindvoerder heeft schriftelijk verslag uitgebracht over beëindiging van de  schuldsaneringsregelingen op grond van artikel 354a van de Faillissementswet (Fw) en heeft verzocht de regelingen met een schone lei te beëindigen. De bewindvoerder geeft aan dat redelijkerwijs niet de verwachting bestaat dat [schuldenaar] en [schuldenares] op zo’n manier aan de verplichtingen van de regelingen kunnen voldoen, dat voortzetting daarvan gerechtvaardigd is. [schuldenaar] en [schuldenares] zijn vrijgesteld van de sollicitatieverplichting voor de resterende duur van de regelingen. Hun inkomen bestaat uit een Participatiewet-uitkering en hierin zal naar redelijke verwachting geen verandering in komen. De boedelafdracht is dermate beperkt dat niet volledig in het bewindvoerderssalaris kan worden voorzien. Bij verdere voortzetting van de regelingen zal naar redelijke verwachting geen actief voor uitdeling resteren en er zijn geen juridisch procedures aanhangig of af te wikkelen. 



1.4.
De rechter-commissaris ondersteunt het verzoek van de bewindvoerder. 



1.5.
De behandeling van het verzoek heeft buiten aanwezigheid van [schuldenaar], [schuldenares] en de bewindvoerder plaatsgevonden.






2De beoordeling

2.1.
Wanneer redelijkerwijs niet te verwachten is dat een schuldenaar zodanig aan zijn verplichtingen kan voldoen dat het voortzetten van de schuldsaneringsregeling gerechtvaardigd is, kan de rechtbank de regeling eerder dan na de gebruikelijke looptijd van drie jaar beëindigen. Voorwaarden voor zo’n vervroegde beëindiging zijn dat de schuldsaneringsregeling ten minste één jaar heeft gelopen, dat de verplichtingen uit de WSNP steeds zijn nagekomen en dat – samengevat – geen uitkering aan de schuldeisers is te verwachten. 



2.2.
De rechtbank stelt vast dat aan alle hiervoor genoemde voorwaarden wordt voldaan. De regelingen lopen inmiddels al meer dan één jaar. In die periode kon met het inkomen van [schuldenaar] en [schuldenares] niet worden gespaard voor de schuldeisers, omdat daarvoor geen financiële ruimte was. Het is niet te verwachten dat hier tijdens de resterende duur van de WSNP verandering in komt. [schuldenaar] en [schuldenares] zijn vanaf het begin van de WSNP tot aan hun AOW-gerechtigde leeftijd vrijgesteld van hun sollicitatieverplichtingen. Ook andere inkomsten zijn niet te verwachten. Het onder deze omstandigheden laten doorlopen van de regelingen heeft geen toegevoegde waarde, ook niet voor de schuldeisers. Nu [schuldenaar] en [schuldenares] tijdens de regelingen aan de overige verplichtingen hebben voldaan is het niet gerechtvaardigd de regelingen voort te zetten. De rechtbank zal het verzoek daarom toewijzen.



2.3.
De rechtbank zal de regelingen beëindigen op grond van artikel 354a Fw. Dat betekent dat de regelingen na een verkorte termijn worden beëindigd en dat aan [schuldenaar] en [schuldenares] de schone lei wordt verleend. Schuldeisers kunnen hierdoor hun vorderingen ten aanzien waarvan de WSNP werkt niet meer op [schuldenaar] en [schuldenares] verhalen. 



2.4.
De rechtbank zal de vergoeding van de bewindvoerder vaststellen. 






3De beslissing
De rechtbank:

- stelt vast dat redelijkerwijs niet de verwachting bestaat dat [schuldenaar] en [schuldenares] op zodanige wijze aan hun verplichtingen kunnen voldoen dat voortzetting van de schuldsaneringsregelingen gerechtvaardigd is en dat van omstandigheden als bedoeld in artikel 350, derde lid, onder c tot en met g Fw niet is gebleken; 

- beëindigt de schuldsaneringsregelingen op grond van artikel 354a Fw;

- stelt de vergoeding van de bewindvoerder vast op € 4.313,- (inclusief de verschuldigde omzetbelasting), voor zover de boedel toereikend is.


Dit is een beslissing van mr. R. Cats, rechter, in samenwerking met C.R. Cortenbach-van der Lek LL.B., griffier. De beslissing is in het openbaar uitgesproken op 3 maart 2022.








Wat kunt u doen als u het niet eens bent met deze uitspraak?

Tegen deze uitspraak kan degene die dat volgens de Faillissementswet mag gedurende acht dagen na de dag van deze uitspraak hoger beroep instellen. Dat kan door een advocaat een verzoekschrift in te laten dienen bij de griffie van het gerechtshof in Den Haag.


",Rechtbank Den Haag,2022-03-03,2022-03-03,R.21.13 en R.21.14,Uitspraak,,"Faillissementswet 354a
",Civiel recht; Insolventierecht,Eerste aanleg - enkelvoudig,"
Beëindiging op grond van artikel 354a Fw. Schuldenaren zijn vanaf het begin van de WSNP tot aan hun AOW-gerechtigde leeftijd vrijgesteld van hun sollicitatieverplichtingen. Klare Taal.
","

Rechtspraak.nl

",Beëindiging op grond van artikel 354a Fw. Schuldenaren zijn vanaf het begin van de WSNP tot aan hun AOW-gerechtigde leeftijd vrijgesteld van hun sollicitatieverplichtingen. Klare Taal.
409,ECLI:NL:RBLIM:2022:1641,,Rechtbank Limburg,2022-03-02,2022-03-03,AWB 20/4397,Uitspraak,,,Bestuursrecht; Vreemdelingenrecht,,,,No summary available
410,ECLI:NL:RBLIM:2022:1643,,Rechtbank Limburg,2022-03-02,2022-03-03,AWB 20/4398,Uitspraak,,,Bestuursrecht; Vreemdelingenrecht,,,,No summary available
411,ECLI:NL:RBLIM:2022:1644,,Rechtbank Limburg,2022-03-02,2022-03-03,AWB 21/2994,Uitspraak,,,Bestuursrecht; Vreemdelingenrecht,,,,No summary available
412,ECLI:NL:GHARL:2022:1561,"

GERECHTSHOF ARNHEM-LEEUWARDEN 


locatie Arnhem



afdeling civiel recht, handel



zaaknummer gerechtshof 200.290.934
(zaaknummer rechtbank Midden-Nederland, zittingsplaats Utrecht: 7535183)




arrest van 1 maart 2022




in de zaak van





          [appellant]
        , 
wonende te [woonplaats1] ,
appellant,
in eerste aanleg: eiser in conventie, verweerder in reconventie,
hierna: [de huurder] ,
advocaat: mr. J.J. Stobbe,



tegen:





          [de verhuurder]
        ,
wonende te [woonplaats2] ,
geïntimeerde,
in eerste aanleg: gedaagde in conventie, eiser in reconventie,
hierna: [de verhuurder] ,
advocaat: mr. L.A. Drenth.






1Het verdere verloop van het geding in hoger beroep


Het hof neemt de inhoud van het tussenarrest van 27 juli 2021 hier over. De in dat arrest bepaalde enkelvoudige mondelinge behandeling heeft op 11 november 2021 plaatsgevonden. Vervolgens heeft het hof arrest bepaald.




2De verdere beoordeling van het geding in hoger beroep



Samenvatting en beslissing




2.1

        [de huurder] huurde van [de verhuurder] in [woonplaats1] een bedrijfsruimte zoals bedoeld in artikel 7:290 van het Burgerlijk Wetboek (hierna: BW). [de huurder] verhuurde de bedrijfsruimte onder aan [de onderhuurder] . [de onderhuurder] heeft de onderhuurovereenkomst opgezegd. [de huurder] legt de oorzaak van deze opzegging bij [de verhuurder] . Volgens [de huurder] heeft [de verhuurder] doelbewust [de onderhuurder] geïnformeerd over de huurprijs die [de huurder] op dat moment aan [de verhuurder] betaalde om [de onderhuurder] ertoe aan te zetten de onderhuurovereenkomst met [de huurder] op te zeggen. Nadat [de onderhuurder] de onderhuurovereenkomst had opgezegd, wilde [de huurder] zijn eigen huurcontract met [de verhuurder] over laten nemen door de heer [naam1] . [de verhuurder] wilde niet instemmen met deze indeplaatsstelling. [de huurder] stelt dat [de verhuurder] vanwege het voorgaande onrechtmatig heeft gehandeld, dan wel wanprestatie heeft gepleegd, en dat [de verhuurder] daarom gehouden is zijn schade te vergoeden (vordering in conventie). [de verhuurder] heeft (in reconventie) betaling van achterstallige huurpenningen gevorderd.



2.2
De kantonrechter heeft de stellingen van [de huurder] beoordeeld en heeft daarover beslist dat daaruit niet volgt dat [de verhuurder] toerekenbaar onrechtmatig heeft gehandeld of wanprestatie heeft gepleegd. Daarom bestaat geen grondslag voor de door [de huurder] gevorderde schadevergoeding. Om die reden heeft de kantonrechter deze vordering afgewezen (conventie). Voor de door [de verhuurder] gestelde huurachterstand bestaat daarentegen wel een grondslag. Daarom heeft de kantonrechter de vordering tot betaling van achterstallige huurpenningen van [de verhuurder] (reconventie) toegewezen. [de huurder] is het niet eens met het oordeel van de kantonrechter en heeft daarom hoger beroep ingesteld. 



2.3
Het hof is van oordeel dat het hoger beroep van [de huurder] niet slaagt en zal daarom het vonnis van de kantonrechter bekrachtigen. Hieronder zal het hof uitleggen hoe het tot dat oordeel komt. 



Er bestaat geen rechtsgrond voor schadevergoeding





2.4
De eerste vijf bezwaren van [de huurder] richten zich tegen de afwijzing van de door hem gevorderde schadevergoeding (de vordering in conventie). Het hof stelt vast dat wat [de huurder] aan feiten naar voren brengt om te onderbouwen wat hij stelt (het feitencomplex) in hoger beroep hetzelfde is als het feitencomplex in eerste aanleg. De kantonrechter heeft in eerste aanleg al op goede gronden geoordeeld dat op grond van dit feitencomplex geen sprake is van toerekenbaar onrechtmatig handelen of wanprestatie aan de zijde van [de verhuurder] . [de huurder] heeft in hoger beroep geen aanvullende feiten of omstandigheden gesteld. Het hof sluit zich aan bij de overwegingen van de kantonrechter dat, gelet op het daaraan door [de huurder] ten grondslag gelegde feitencomplex, geen sprake is van toerekenbaar onrechtmatig handelen of van wanprestatie aan de zijde van [de verhuurder] . 



2.5
Het klopt dat [de onderhuurder] door mededelingen van [de verhuurder] ervan op de hoogte is geraakt welke huurprijs [de huurder] zelf aan [de verhuurder] betaalde, maar dat levert geen aansprakelijkheid op. Net als de kantonrechter is het hof van oordeel dat [de verhuurder] niet verplicht was om de huurprijs die [de huurder] aan hem betaalde geheim te houden. Evenmin was [de verhuurder] verplicht om mee te werken aan de overname van het huurcontract van [de huurder] door [naam1] (indeplaatsstelling). [de huurder] heeft niet betwist dat de voorwaarden in het huurcontract waarvan [de huurder] wilde dat [naam1] die met [de verhuurder] zou sluiten anders waren dan de voorwaarden uit het lopende huurcontract tussen [de huurder] en [de verhuurder] . Alleen al op basis daarvan kan geen sprake zijn van contractsovername. Bovendien hoeft een verhuurder – gelet op de strenge eisen die aan een indeplaatsstelling op grond van artikel 7:307 BW worden gesteld, waarvan onvoldoende is gebleken dat daaraan werd voldaan – niet zomaar in te stemmen met een contractsovername. Het hof is het dan ook niet met [de huurder] eens dat [de verhuurder] , doordat hij weigerde in te stemmen met contractsovername, het huurgenot van [de huurder] verstoorde. Ook daarin ligt dus geen grond voor aansprakelijkheid.



2.6

        [de huurder] heeft in hoger beroep de eerder door hem gestelde grondslagen voor aansprakelijkheid nog aangevuld met een beroep op de aanvullende werking van de redelijkheid en billijkheid (artikel 6:2 BW), maar er kan op basis van die rechtsgrond ook al geen aansprakelijkheid van [de verhuurder] worden vastgesteld. [de huurder] heeft deze grondslag op hetzelfde feitencomplex gebaseerd als hiervoor beschreven, zonder in dit verband meer of andere aanknopingspunten aan te dragen voor het oordeel dat [de verhuurder] de huurprijs geheim had moeten houden of [naam1] als nieuwe huurder had moeten aanvaarden. Dat volstaat niet. Het beroep op de aanvullende werking van de redelijkheid en billijkheid faalt dan ook. 



Er bestaat geen (nadere) mogelijkheid tot verrekening





2.7
Tot slot maakt [de huurder] bezwaar (grief 6) tegen de door de kantonrechter toegewezen vordering van [de verhuurder] tot betaling van achterstallige huurpenningen (de vordering in reconventie). [de huurder] stelt zich op het standpunt dat hij ten onrechte de huur over de maand november 2017 in zijn geheel aan [de verhuurder] heeft voldaan. Halverwege de maand werd het pand namelijk overgedragen aan een nieuwe eigenaar en daarom had [de huurder] , zo stelt hij, vanaf dat moment de huur aan de nieuwe eigenaar (die vanaf dat moment de nieuwe verhuurder was) moeten voldoen. Ter onderbouwing van dat standpunt heeft hij een e-mail van de nieuwe verhuurder overgelegd, waaruit volgens [de huurder] volgt dat de nieuwe verhuurder aanspraak maakte op de huurpenningen over november 2017. Volgens [de huurder] is een gedeelte van de betaling die hij in november 2017 aan [de verhuurder] heeft gedaan dan ook onverschuldigd. [de huurder] stelt dat de vordering van [de verhuurder] tot betaling van achterstallige huurpenningen kan worden verrekend met het bedrag dat hij in november onverschuldigd heeft betaald en dat de vordering in reconventie daarom moet worden afgewezen. 



2.8
Het hof is het niet met [de huurder] eens. Het hof stelt vast dat de huurachterstand niet kan worden verrekend met (een gedeelte van) de betaling van november 2017, omdat geen sprake is van onverschuldigde betaling. Het hof licht dit oordeel toe. Allereerst kan uit de tekst van de e-mail van de nieuwe verhuurder niet worden afgeleid dat hij de huurpenningen over het tweede gedeelte van de maand november 2017 opeist. [de huurder] moest op grond van de huurovereenkomst de gehele maandhuur per eerste van de maand bij vooruitbetaling aan [de verhuurder] voldoen, zodat er voor de betaling van november 2017 in beginsel een rechtsgrond bestond. Afgezien van het voorgaande kan hoe dan ook van verrekening geen sprake zijn, omdat uit de stukken blijkt dat al verrekening heeft plaatsgevonden. Uit het overzicht dat [de verhuurder] heeft overgelegd ter onderbouwing van de huurachterstand volgt dat [de verhuurder] de huurachterstand heeft berekend op basis van alle huurpenningen die hij in de periode april 2015 tot en met november 2017 van [de huurder] heeft ontvangen. [de huurder] heeft geen bezwaar gemaakt tegen voornoemd overzicht, zodat het hof van de juistheid daarvan zal uitgaan. Uit het overzicht blijkt dat [de verhuurder] de huur voor de maand november 2017 heeft vastgesteld op € 978,87, zijnde de huur over de periode van 1 tot en met 13 november. [de huurder] betaalde daarentegen (zoals de huurovereenkomst bepaalde) een volledige huurtermijn aan [de verhuurder] , zijnde € 2.258,62. [de huurder] heeft in de maand november 2017 meer betaald dan nodig was afgezet tegen de in die maand door [de verhuurder] vastgestelde huur. Maar omdat het bedrag aan huurpenningen dat hij had moeten voldoen over de hele looptijd van de huurovereenkomst (april 2015 tot en met november 2017) hoger is dan het bedrag dat hij feitelijk heeft betaald, blijkt uit het overzicht dat op dat moment sprake was van een huurachterstand. Op basis daarvan strekte het in november ‘te veel betaalde’ tot vermindering van die huurachterstand. Zonder de volledige betaling van november 2017 zou de resterende huurachterstand dus groter zijn geweest dan het in reconventie door [de verhuurder] gevorderde bedrag. Omdat de betaling van november 2017 al is verdisconteerd in de hoogte van de huurachterstand, is het dus niet mogelijk om die betaling (nogmaals) te verrekenen met de vordering van [de verhuurder] . Het door [de huurder] gestelde kan daarom niet tot afwijzing van de vordering in reconventie leiden. 





3De slotsom


3.1
Het hoger beroep slaagt niet. Het bestreden vonnis zal worden bekrachtigd. Als de in het ongelijk te stellen partij zal het hof [de huurder] in de kosten van het hoger beroep veroordelen. Deze kosten zullen aan de zijde van [de verhuurder] worden vastgesteld op € 760,00 aan griffierecht en € 4.062,00 (2 punten x tarief IV) aan salaris advocaat conform het liquidatietarief.



3.2
Als niet weersproken zal het hof ook de gevorderde wettelijke rente over de proceskosten en de nakosten toewijzen zoals hierna vermeld.





4De beslissing


Het hof, recht doende in hoger beroep:



bekrachtigt het vonnis van de kantonrechter in de rechtbank te Midden-Nederland te Utrecht van 9 oktober 2019; 



veroordeelt [de huurder] in de kosten van het hoger beroep, tot aan deze uitspraak aan de zijde van [de verhuurder] vastgesteld op € 760,00 voor griffierecht en op € 4.062,00 voor salaris advocaat overeenkomstig het liquidatietarief, te voldoen binnen veertien dagen na dagtekening van dit arrest, en – voor het geval voldoening binnen bedoelde termijn niet plaatsvindt – te vermeerderen met de wettelijke rente te rekenen vanaf bedoelde termijn voor voldoening;



veroordeelt [de huurder] in de nakosten, begroot op € 163,00, met bepaling dat dit bedrag zal worden verhoogd met € 85,00 en de explootkosten van betekening van de uitspraak in geval [de huurder] niet binnen veertien dagen na aanschrijving aan deze uitspraak heeft voldaan én betekening heeft plaatsgevonden, een en ander vermeerderd met de wettelijke rente te rekenen vanaf veertien dagen na aanschrijving én betekening;



verklaart dit arrest voor zover het de hierin vermelde proceskostenveroordeling betreft uitvoerbaar bij voorraad.




Dit arrest is gewezen door mrs. Th.C.M. Willemse, H.E. de Boer en K. Mans, is bij afwezigheid van de voorzitter ondertekend door de oudste raadsheer en is in tegenwoordigheid van de griffier in het openbaar uitgesproken op 1 maart 2022.








 Productie 13 bij memorie van grieven.


 Productie 2 bij conclusie van antwoord in conventie, tevens vordering in reconventie.

",Gerechtshof Arnhem-Leeuwarden,2022-03-01,2022-03-01,200.290.934,Uitspraak,,,Civiel recht,Hoger beroep,"
Huur bedrijfsruimte ex 7:290 BW, onderhuur, opzegging, onrechtmatige daad (6:162 BW), wanprestatie (6:74 jo. 7:203 BW), aanvullende werking van de redelijkheid en billijkheid (6:2 BW), indeplaatsstelling (7:307 BW), achterstallige huurpenningen.
","

Rechtspraak.nl

","Huur bedrijfsruimte ex 7:290 BW, onderhuur, opzegging, onrechtmatige daad (6:162 BW), wanprestatie (6:74 jo. 7:203 BW), aanvullende werking van de redelijkheid en billijkheid (6:2 BW), indeplaatsstelling (7:307 BW), achterstallige huurpenningen."
413,ECLI:NL:RBNHO:2022:1771,"

RECHTBANK NOORD-HOLLAND


Team Straf, locatie Alkmaar
Meervoudige strafkamer



Parketnummer: 15.277396.19 (P)
Uitspraakdatum: 3 maart 2022
Tegenspraak 



Dit vonnis is gewezen naar aanleiding van het onderzoek op de openbare terechtzitting van 17 februari 2022 in de zaak tegen:





          [verdachte]
        
,

geboren op [geboortedatum] te [geboorteplaats],
ingeschreven in de basisregistratie personen op het adres [adres].



De politierechter heeft de zaak onder het parketnummer 15.277396.19 op 3 februari 2021 naar deze kamer verwezen.



De rechtbank heeft kennisgenomen van de vordering van de officier van justitie
mr. D. Sarian en van hetgeen de verdachte en zijn raadsman, mr. M. Veldman, advocaat te Amsterdam, naar voren hebben gebracht.





1Tenlastelegging 

Aan de verdachte is ten laste gelegd dat:
hij op of omstreeks 10 oktober 2018 in de gemeente Purmerend, althans in Nederland, tezamen en in vereniging met een of meer anderen, althans alleen, (in een pand gelegen op/aan de Pascalstraat nr.30 te Purmerend) (een) stof(fen) en/of (een) voorwerp(en) en/of (een) gegeven(s) voorhanden heeft gehad, te wetenRUIMTE 1★★★★★★★★5 koolstoffilters en/of20 slakkenhuisventilatoren (met houten bekisting) en/of4 dozen met knipscharen groen en/of2 zuurkooltonnen groen en/of4 dozen met slakkenhuisventilatoren en/of17 flexibele luchtslangen in plastic verpakt en/of22 ventilatoren Ganline en/of5 grote dozen met knipscharen groen en/of2 houten omhulsel slakkenhuisventilatoren en/of5 flexibele pijpen 356 mm / 245 mm / 457 mm en/of8 plantenbakken 25 cm zwart en/of één of meer plantenbakken afm. 25 x 25 cm / 30 x 30 cm / 33 x 33 cm / 36x6 cm en/of4 grote (specie)kuipen zwart en/of




RUIMTE 2★★★★★★★★7 slakkenhuisventilatoren klein Torin Sifan en/of15 slakkenhuisventilatoren diverse maten en/of1 rol zwarte tuinslang en/of1 dompelpomp incl gele tuinslang en/of5 koolstoffilters en/of3 slakkenhuisventilatoren (groot) en/of5 dompelpompen en/of24 dozen met flessen groeimiddelen merken Huminplus, Sileceaplus, Rhizzoplus, Fulvinplus en/of6 jerrycans met groeimiddel Huminplus en/of5 dozen cam filters The original en/of9 dozen met led verlichting en/of1 rol met nylon draad visnet-model en/of29 schakelkasten Climate Controller TH en/of6 TL lampen en/of90 platte kweekbakken zwart (stellage wand)en/of5 schakelkasten/trafo's Agro Box (stellage wand) en/of1 meetapparaat en/of1 doos met voedingsstekkers met bijbehorende flexibele plastic buis en/of1 doos witte plastic buisjes en/of23 verpakkingen/eenheden diverse groeimiddelen (stellage bovenop)en/of8 schakelkasten/trafo's (stellage) en/of10 kachels Phoenix en/of5 emmers groeimiddel en/of1 pallet diverse schakelkasten/trafo's, stekkers en klokken en/of12 dozen thermometers en/of14 rekken met drie led lampen en/of2 dozen schakelkasten/trafo's en/of2 opvouwbare watervaten en/of12 rollen electriciteitssnoer wit (stellage) en/of1 schakelkast/trafo en/of36 schakelkasten/trafo's Heater en/of37 schakelkasten/trafo's controller en/of3 dozen met lampenkappen en/of9 dozen met schakelkasten/trafo's en/of2 dozen knipscharen en/of2 dozen met stekkers en/of2 lampenkappen en/of1 rol met nylon draad visnet-model en/of1 doos TL lampen en/of2 kweektenten en/of8 dozen met stekkers en/of1 doos met TL lampen en/of16 rollen tuinslang en/of7 TL lampen 6499 k en/of1 heater grijs en/of8 dozen met 2 schakelkasten/trafo's en/of5 zwarte ronde kappen met stekels (gebruikt bij fabricage 3x de led-lamp) en/of4 schakelkasten/trafo's en/of4 verdeelkasten/trafo's en/of2 verdeelkasten Lumatek en/of1 verdeelkast/trafo en/of56 trafo's en/of1 kachel BX en/of38 schakelkasten/trafo's en/of17 dozen met stalen vierkante platen met rond gat, afm ong. 40 x 40 cm. en/ofRUIMTE 3★★★★★★★★55 dozen met plastic en koperen koppelingen en/of18 dozen met TL-lampen en/of1 doos met PH meters en/of1 droognet en/of18 dozen met Air-Socks (voor ventilatiesystemen) en/of1 doos met schakelkasten/trafo's en/of1 seal apparaat Impulse Sealer PFS-400 for PP/PE bags en/of2 dozen met lampen en/of3 dozen met ventilatoren en/of3 dozen met schakelaars (voor in meterkast) en/of3 dozen met stekkers en/ofRUIMTE 4★★★★★★★★14 indoor Growboxen en/of200 grote hoeveelheid stalen ringen en pijpen en/of1 doos knipscharen groen en/of1 folder Secret Jardin (kweektenten, verlichting, ventilatiesystemen) en/of1 folder Bio-Defenders (bestrijding insecten en planteziektes) en/of1 folder BACDD hennepzaadolie en/of1 folder Xtremecold X-Series watergekoelde airconditioners en/of1 schema bloei en plantvoeding per week en/of1 folder Nevelautomaat Insecticide 150 ml en/ofRUIMTE 6★★★★★★★★1 kartonnen doos met knipscharen groen en/of4 paarse kartonnen doos met knipscheren groen en/ofRUIMTE 7★★★★★★★★46 contactdozen en/of18 tijdschakelaars en/of13 flessen insectenverdelger en/of19 flessen groeimiddel op de plank en/of3 zuurkoolvatten groen en/of12 hogedrukspuiten merk Toolland en/of11 ventilatoren merk Fanline One Air en/of9 ventilatoren Bestron en/of8 ventilatoren Bestron (klein model) en/of3 ventilatoren Bestron en/of4 ventilatoren Fanline FLS-40 en/of15 ventilatoren palide en/of3 ventilatoren Yonghua en/of3 ventilatoren Yonghua en/of1 doos met ventilators Palida en/of5 hygrometers en/of2 thermometers en/of1 1000 watt lamp en/of1 lamp Lumen Kong en/of1 x rek met drie led lampen incl. transformator en snoer en/of2 zuurmeters en/ofRUIMTE 8★★★★★★★★12 dozen met stalen ringen en pijpen en/of39 dozen met schakelkasten/trafo's Gewiss en/of1 grote flexibele slang en/of17 luchtfilters en/of1 doos met ijzeren doppen en/of30 lampenkappen en/of1 ventilator Chinees opschrift en/of7 ventilatoren palida en/of2 dozen met glazen buizen en/of110 stalen T-stukken en/of11 ventilatoren in doos, plafondventilatoren en/of19 stalen pijpen in bocht en als T-stuk en/of46 ventilatoren per 2 stuks in door Palida en/of108 stalen koppelstukken diverse afmetingen en/of44 flexibele luchtslangen maten 356 mm / 315 mm / 203 mm / 127 mm / 254 mmen/ofeen of meer diverse losse stekkerdozen,



waarvan hij en zijn mededader(s) wist(en) of ernstige reden had(den) om te vermoeden dat zij bestemd waren tot het plegen van een van de in artikel 11, derde en/of vijfde lid van de Opiumwet strafbaar gestelde feiten;





2Voorvragen
De rechtbank heeft vastgesteld dat de dagvaarding geldig is, dat zijzelf bevoegd is tot kennisneming van de zaak, dat het Openbaar Ministerie ontvankelijk is in zijn vervolging en dat er geen redenen zijn voor schorsing van de vervolging.




3Standpunten van partijen

3.1


Standpunt van de officier van justitie

De officier van justitie heeft zich op het standpunt gesteld dat de verklaring van de verdachte dat hij geen criminele intenties had ongeloofwaardig is. Alle feiten en omstandigheden in onderlinge samenhang en verband bezien, kunnen naar het oordeel van de officier van justitie tot geen andere conclusie leiden dan dat de voorwerpen, aangetroffen in de zaak van de verdachte, bedoeld waren voor het gebruik ten behoeve van grootschalige hennepteelt en dat de verdachte, gezien de wijze waarop hij dit doel heeft willen verhullen, daarvan wetenschap heeft gehad.
De officier van justitie heeft gerekwireerd tot bewezenverklaring van het ten laste gelegde feit, met uitzondering van het tenlastegelegde medeplegen, en gevorderd dat de verdachte, rekening houdend met de verstreken termijn, zal worden veroordeeld tot een gevangenisstraf voor de duur van drie maanden, geheel voorwaardelijk, met een proeftijd van twee jaren. Daarnaast heeft de officier van justitie gevorderd dat de inbeslaggenomen goederen zullen worden onttrokken aan het verkeer.




3.2


Standpunt van de verdediging

De raadsman heeft zich, onder verwijzing naar de wetsgeschiedenis, het doel en de strekking van artikel 11a van de Opiumwet en de jurisprudentie, op het standpunt gesteld dat de verdachte moet worden vrijgesproken omdat niet wettig en overtuigend bewezen kan worden dat de aangetroffen goederen in zijn bedrijf bestemd waren voor de beroeps- of bedrijfsmatige hennepteelt, of grootschalige hennepteelt en evenmin dat de verdachte dit wist of ernstige redenen had dit te vermoeden. 
Weliswaar kan worden afgeleid dat de aangetroffen goederen kunnen worden aangewend voor grootschalige hennepteelt, maar bij het ontbreken van concrete aanwijzingen rust op de verdachte geen onderzoeksplicht ten aanzien van zijn afnemers, aldus de raadsman. 
De raadsman heeft aangevoerd dat de verdachte, ter voorbereiding van de wetswijziging van 1 maart 2015, advies heeft ingewonnen van een advocaat om te kunnen voldoen aan de nieuwe regels. Hij heeft zijn assortiment drastisch aangepast, waardoor ook zijn klantenkring veranderde. De verdachte heeft er alles aan gedaan om geen grote telers te faciliteren. Uit de overgelegde facturen blijkt onmiskenbaar dat in de winkel van de verdachte kleine verkooptransacties werden verricht en er geen aanwijzingen zijn voor verkoop van grote hoeveelheden kweekapparatuur aan één afnemer. 
Van strafbaar handelen is geen sprake nu het bij de verdachte ontbrak aan de criminele intentie om grootschalige hennepteelt te faciliteren. 




3.3


Vrijspraak
De verdachte wordt verweten zich schuldig gemaakt te hebben aan hetgeen in artikel 11a Opiumwet strafbaar is gesteld. Bij strafbare voorbereidingshandelingen moet er steeds sprake zijn van zowel de criminele intentie van de dader als de daaruit voortvloeiende handeling. Om tot een veroordeling te kunnen komen moet allereerst de vraag worden beantwoord of de bedoelde goederen bestemd waren tot het plegen van het telen van hennep in de uitoefening van een beroep of bedrijf (artikel 11, derde lid Opiumwet), dan wel tot het telen van een grote hoeveelheid hennep (artikel 11, vijfde lid Opiumwet) en vervolgens de vraag of de verdachte wist of ernstige reden had om te vermoeden dat die goederen daarvoor bestemd waren. Artikel 11a Opiumwet richt zich niet op de bestrijding van alle hennepteelt, maar nadrukkelijk op de bestrijding van professionele/bedrijfsmatige teelt en/of grootschalige teelt.
Voor de vaststelling dat de aangetroffen goederen de bestemming als bedoeld in artikel 11a Opiumwet hadden, is volgens de wetsgeschiedenis vereist dat de gedragingen van de verdachte strekken tot voorbereiding of vergemakkelijking van illegale hennepteelt, waarbij het uiteindelijke doel ten behoeve waarvan de handeling wordt verricht van belang is.
De combinatie en grote hoeveelheden van de bij de verdachte aangetroffen goederen is op zijn minst genomen geschikt voor de illegale (te weten: professionele en/of grootschalige) hennepteelt en is daarmee verdacht. Deze omstandigheden leveren naar het oordeel van de rechtbank echter nog niet de vereiste bestemming tot het professionele/bedrijfsmatige of het grootschalige karakter van de beoogde hennepteelt op, zoals hiervoor bedoeld. Die bestemming kan in dit geval niet zonder meer worden afgeleid uit de aard en de hoeveelheid van de aangetroffen goederen.
Nu evenwel de concrete bestemming van de goederen die in het pand van de verdachte zijn aangetroffen, niet uit het dossier naar voren komt en de verdachte zijn onderneming drijft als groothandel, kunnen de goederen door zijn afnemers of verdere afnemers evengoed gebruikt worden ten behoeve van kleinschalige, niet-professionele hennepteelt dan wel voor andere niet-hennep gerelateerde doeleinden. Uit de stukken blijkt niet onmiskenbaar dat de verdachte handelingen heeft verricht waaruit zou blijken dat hij bewust professionele/bedrijfsmatige of grootschalige hennepteelt heeft gefaciliteerd. 
Op grond van het dossier en het verhandelde ter terechtzitting is evenmin vast komen te staan dat de verdachte wetenschap had of ernstige reden had om te vermoeden dat de goederen bestemd zouden zijn tot het plegen van professionele/bedrijfsmatige of grootschalige, hennepteelt.



De conclusie is daarom dat de verdachte van het ten laste gelegde moet worden vrijgesproken en dat hetgeen in beslag is genomen, aan de verdachte moet worden teruggegeven.






4Beslissing
De rechtbank:


Verklaart niet bewezen wat aan de verdachte is ten laste gelegd en spreekt hem daarvan vrij.



Gelast de teruggave aan de verdachte van de inbeslaggenomen goederen, vermeld op de aan dit vonnis gehechte lijst van inbeslaggenomen goederen.






Samenstelling rechtbank en uitspraakdatum

Dit vonnis is gewezen door
mr. L. Boonstra, voorzitter,
mr. N.O.P. Roché en mr. S.J. Richters, rechters,
in tegenwoordigheid van de griffier G.A.M. Delis,
en uitgesproken op de openbare terechtzitting van 3 maart 2022.




",Rechtbank Noord-Holland,2022-03-03,2022-03-03,15.277396.19,Uitspraak,,,Strafrecht,Eerste aanleg - meervoudig,"

De verdachte wordt verweten zich schuldig gemaakt te hebben aan hetgeen in artikel 11a Opiumwet strafbaar is gesteld. Bij strafbare voorbereidingshandelingen moet er steeds sprake zijn van zowel de criminele intentie van de dader als de daaruit voortvloeiende handeling. Om tot een veroordeling te kunnen komen moet allereerst de vraag worden beantwoord of de bedoelde goederen bestemd waren tot het plegen van het telen van hennep in de uitoefening van een beroep of bedrijf (artikel 11, derde lid Opiumwet), dan wel tot het telen van een grote hoeveelheid hennep (artikel 11, vijfde lid Opiumwet) en vervolgens de vraag of de verdachte wist of ernstige reden had om te vermoeden dat die goederen daarvoor bestemd waren. Artikel 11a Opiumwet richt zich niet op de bestrijding van alle hennepteelt, maar nadrukkelijk op de bestrijding van professionele/bedrijfsmatige teelt en/of grootschalige teelt.
De combinatie en grote hoeveelheden van de bij de verdachte aangetroffen goederen is op zijn minst genomen geschikt voor de illegale (te weten: professionele en/of grootschalige) hennepteelt en is daarmee verdacht. Deze omstandigheden leveren naar het oordeel van de rechtbank echter nog niet de vereiste bestemming tot het professionele/bedrijfsmatige of het grootschalige karakter van de beoogde hennepteelt op, zoals hiervoor bedoeld. Die bestemming kan in dit geval niet zonder meer worden afgeleid uit de aard en de hoeveelheid van de aangetroffen goederen.
Nu evenwel de concrete bestemming van de goederen die in het pand van de verdachte zijn aangetroffen, niet uit het dossier naar voren komt en de verdachte zijn onderneming drijft als groothandel, kunnen de goederen door zijn afnemers of verdere afnemers evengoed gebruikt worden ten behoeve van kleinschalige, niet-professionele hennepteelt dan wel voor andere niet-hennep gerelateerde doeleinden. Uit de stukken blijkt niet onmiskenbaar dat de verdachte handelingen heeft verricht waaruit zou blijken dat hij bewust professionele/bedrijfsmatige of grootschalige hennepteelt heeft gefaciliteerd. 
Op grond van het dossier en het verhandelde ter terechtzitting is evenmin vast komen te staan dat de verdachte wetenschap had of ernstige reden had om te vermoeden dat de goederen bestemd zouden zijn tot het plegen van professionele/bedrijfsmatige of grootschalige, hennepteelt.


De conclusie is daarom dat de verdachte van het ten laste gelegde moet worden vrijgesproken en dat hetgeen in beslag is genomen, aan de verdachte moet worden teruggegeven.
","

Rechtspraak.nl

",De verdachte wordt verweten zich schuldig gemaakt te hebben aan hetgeen in artikel 11a Opiumwet strafbaar is gesteld. Bij strafbare voorbereidingshandelingen moet er steeds sprake zijn van zowel de criminele intentie van de dader als de daaruit voortvloeiende handeling. Om tot een veroordeling te kunnen komen moet allereerst de vraag worden beantwoord of de bedoelde goederen bestemd waren tot h...
414,ECLI:NL:RBZWB:2022:1091,,Rechtbank Zeeland-West-Brabant,2022-03-02,2022-03-03,C/02/384251 / HA ZA 21-198,Uitspraak,,,Civiel recht; Burgerlijk procesrecht,,,,No summary available
415,ECLI:NL:RBDHA:2022:1682,,Rechtbank Den Haag,2022-03-01,2022-03-03,C/09/602597 / FA RK 20-8088,Uitspraak,,,Civiel recht; Personen- en familierecht,,,,No summary available
416,ECLI:NL:GHARL:2022:1560,"

GERECHTSHOF ARNHEM-LEEUWARDEN


locatie Arnhem



afdeling civiel recht, handel



zaaknummer gerechtshof 200.287.653
(zaaknummers rechtbank Overijssel, zittingsplaats Almelo C/08/248060 (hoofdzaak) en C/08/255678 (incident))




arrest van 1 maart 2022






1 [appellant] , 

wonende te [woonplaats1] , 
hierna: ‘ [appellant] ’, 
2. de besloten vennootschap met beperkte aansprakelijkheid


          [appellante] Holding B.V., 

gevestigd te [vestigingsplaats1] , 
hierna: ‘ [appellante] ’, 
gezamenlijk te noemen: ‘ [appellant] ’ (enkelvoud), 
appellanten (bij de rechtbank: eisers),
eisers in incident, 
advocaat: mr. M.W.E. Evers, 



tegen: 





1 [geïntimeerde1] , 

wonende te [woonplaats2] , 
hierna: ‘ [geïntimeerde1] ’, 

2. de besloten vennootschap met beperkte aansprakelijkheid



          [geïntimeerde2] B.V.,

gevestigd te [vestigingsplaats2] , 
hierna: ‘ [geïntimeerde2] ’,
gezamenlijk te noemen: ‘ [geïntimeerde] ’ (enkelvoud), 
advocaat: mr. J.W. de Groot,


3. de besloten vennootschap met beperkte aansprakelijkheid


Schoenaker Holding B.V., 

gevestigd te Enter, 
hierna: ‘Holding’, 
advocaat: mr. I. Wassenaar, 


4. de stichting


Stichting Administratiekantoor Schoenaker, 

gevestigd te Enter, 
hierna: ‘STAK’, 
niet verschenen,


5. de besloten vennootschap met beperkte aansprakelijkheid



          [Geïntimeerde3] B.V., 

gevestigd te Enter, 
hierna: ‘Eastpack’, 
advocaat: mr. I. Wassenaar, 



geïntimeerden (bij de rechtbank: gedaagden),
verweerders in het incident.





1Het verloop van de procedure in hoger beroep


1.1
Voor het verloop van de procedure tot 29 juni 2021 verwijst het hof naar het arrest dat op die datum in het incident is gewezen. Het verdere verloop blijkt uit:


De memorie van grieven,


De memorie van antwoord van [geïntimeerde] (met producties),


De memorie van antwoord van Holding en Eastpack (met producties),


Het proces-verbaal van de op 27 januari 2022 gehouden mondelinge behandeling (waarbij akte is verleend van nagekomen producties en waarbij spreekaantekeningen door de advocaten zijn overgelegd).





1.2
Aansluitend aan de mondelinge behandeling heeft het hof arrest bepaald. 



1.3
Het hof heeft kennisgenomen van e-mails van mrs De Groot en Wassenaar van 21 respectievelijk 22 februari 2022 naar aanleiding van het proces-verbaal en zal op de door hen gemaakte opmerkingen (alleen dan) terugkomen indien dat voor de beslissing relevant is.





2Een korte schets van de feiten en de vorderingen


2.1
Het gaat om een geschil tussen twee broers, [appellant] en [geïntimeerde1] en hun persoonlijke holdingvennootschappen [appellante] en [geïntimeerde2] , die aan het hoofd staan van het [geïntimeerde1] concern. [appellante] en [geïntimeerde2] houden ieder 50% van de door STAK uitgegeven certificaten van aandelen in Holding. Holding staat aan het hoofd van de Nederlandse tak van het concern. Holding houdt daarnaast 70% van de aandelen in Eastpack, die aan het hoofd staat van de Tsjechische tak. Daaronder valt onder meer [geïntimeerde1] Packaging Czech s.r.o. (hierna: Packaging). De overige 30% van de aandelen in Eastpack wordt gehouden door [geïntimeerde2] (17,5%) en door [naam4] Holding B.V. (12,5%), de persoonlijke holdingvennootschap van de heer [naam4] .



2.2
Op 28 september 2012 hebben [appellant] en [geïntimeerde] een overeenkomst gesloten, waarbij ook Holding, STAK en Eastpack partij zijn (hierna ook: de overeenkomst 2012). In die overeenkomst is [appellante] met [geïntimeerde2] een aanbiedingsplicht overeengekomen voor de certificaten van [appellante] in Holding (per 1 januari 2022), heeft Holding een aantal aandelen Eastpack aan [geïntimeerde2] (en de heer [naam1]) verkocht en heeft Holding aan [geïntimeerde2] een optie gegeven voor verwerving van al haar aandelen Eastpack in 2021 (hierna: koopoptie [geïntimeerde2] ). Verder bevat de overeenkomst afspraken tussen [appellante] en [geïntimeerde2] over dividend beleid en uitkering van een eenmalig superdividend. Daarnaast is in de overeenkomst een intentie tot het aangaan van een aandeelhoudersovereenkomst en certificaathoudersovereenkomst neergelegd. De onderhandelingen daarover (door partijen ook aangeduid als: ‘het BDO-traject’, naar de naam van het betrokken accountantskantoor) zijn mislukt en begin 2015 gestaakt.



2.3

        [geïntimeerde1] heeft in 2012 de receptuur verworven voor een grondstof voor kunststof (EPP) en de (eigendoms)rechten daarvan in 2014 ondergebracht in de Tsjechische vennootschap Epplix s.r.o (Epplix), waarvan hij en zijn zonen de aandelen hielden. Epplix is in hetzelfde pand gevestigd als Packaging en levert EPP-korrels aan vennootschappen binnen het [geïntimeerde1] concern. In februari 2015 heeft Epplix de prijs daarvoor met terugwerkende kracht vanaf 1 januari 2015 verhoogd.



2.4

Van maart 2015 tot en met maart 2017 zijn procedures gevoerd bij de Ondernemingskamer (OK) te Amsterdam, op basis van een op 28 april 2015 door [appellante] ingediend enquêteverzoek. De OK heeft een onderzoek bevolen en een commissaris ( [naam2] ) aangesteld. De onderzoeker heeft in zijn verslag onder meer geconcludeerd dat [geïntimeerde1] met het onderbrengen van EPP in Epplix aan het [geïntimeerde1] -concern een corporate opportunity heeft onthouden en dat hij met tegenstrijdig belang heeft gehandeld. Vervolgens heeft [appellante] de OK verzocht om onder meer vast te stellen dat sprake is geweest van wanbeleid van en bij Holding vanaf 28 september 2012 en dat [geïntimeerde2] c.q. [geïntimeerde1] hier verantwoordelijk voor is en [geïntimeerde2] te ontslaan als bestuurder van Holding. 
Op 23 december 2016 heeft de OK [appellante] en [geïntimeerde2] als bestuurder geschorst en [naam2] benoemd tot bestuurder. 




2.5
Op 17 januari 2017 is “ter beëindiging van de Enquêteprocedure bij de Ondernemingskamer en in aanvulling op c.q. in afwijking van de 2012 Overeenkomst” een convenant gesloten, waarbij naast [appellant] en [geïntimeerde] tevens alle vennootschappen binnen het [geïntimeerde1] -concern, STAK en [naam2] partij waren. Hierbij is de governance van de [geïntimeerde1] Groep gewijzigd, in die zin dat [appellant] en [geïntimeerde1] geen zelfstandige zeggenschap meer hebben en de uiteindelijke beslissingsmacht komt te liggen bij een onafhankelijke Raad van Commissarissen, hierna te noemen RvC. Ook is een regeling getroffen ter beëindiging van de “operationele en financiële verwevenheid tussen de [geïntimeerde1] -groep en Epplix”. Vervolgens is de procedure bij de OK door [appellant] stopgezet en zijn nieuwe bestuurders en commissarissen benoemd.



2.6

        [geïntimeerde] heeft via een brief van zijn advocaat d.d. 28 augustus 2020 aangegeven dat hij de koopoptie [geïntimeerde2] wenst uit te oefenen. Holding is met hem daarover in gesprek. [appellant] heeft de certificaten nog niet aangeboden.



2.7

Inzet van deze procedure is dat [appellant] zich op het standpunt stelt dat hij respectievelijk Holding niet (langer) gebonden is aan de aanbiedingsplicht en de koopoptie [geïntimeerde2] uit de overeenkomst van 2012. Volgens [appellant] is die overeenkomst van 2012 slechts een voorovereenkomst en heeft die niet tot een volwaardige overeenkomst geleid omdat de certificaathoudersovereenkomst en aandeelhoudersovereenkomst door toedoen van [geïntimeerde] niet tot stand zijn gekomen. De overeenkomst 2012 heeft daarom volgens [appellant] geen werking meer. De primaire vordering (A) strekt ertoe dat voor recht te verklaren. Subsidiair (B) vordert [appellant] in meerdere varianten gehele dan wel gedeeltelijke ontbinding, dan wel wijziging en/of aanvulling van de overeenkomst 2012 op grond van onvoorziene omstandigheden (6:258 BW). Meer subsidiair (C) vordert [appellant] het verzuim van [geïntimeerde] vast te stellen en de overeenkomst 2012 te ontbinden wegens tekortkoming, althans voor recht te verklaren dat [geïntimeerde] op grond van artikel 6:248 lid 2 BW geen beroep kan doen op de overeenkomst. Zowel bij de primaire vordering als de subsidiaire ontbinding ex 6:258 BW en de meer subsidiaire ontbinding wegens tekortkoming vordert [appellant] ook veroordeling van [geïntimeerde] tot teruglevering van de aandelen Eastpack aan Holding op straffe van verbeurte van een dwangsom. 
Daarnaast heeft hij nog enkele andere vorderingen “in verband met het convenant” ingesteld. De rechtbank heeft zijn vorderingen (zoals die toen luidden) afgewezen. Tegen dit vonnis is het hoger beroep gericht. 






3De beoordeling



Grief 1 en grief 2




3.1
Grief 1 klaagt over de vaststelling van de feiten door de rechtbank. Die is volgens [appellant] niet volledig en onjuist. Geen rechtsregel verplicht de rechter echter alle vaststaande feiten in zijn vonnis te vermelden. Volstaan kan worden met feiten die voor de beslissing dragend zijn. Naar het hof begrijpt is de gestelde onjuistheid van de feitenvaststelling gelegen in de onvolledigheid. Daarvoor geldt wat daarover hiervoor is overwogen. Daarmee faalt de grief. Het hof gaat uit van de feiten zoals die door de rechtbank zijn vastgesteld en hierboven kort zijn samengevat. Indien het hof voor zijn oordeel daarnaast nog andere feiten beslissend acht, zal het hof daarop hieronder ingaan. 



3.2
Bij bespreking van grief 2, die klaagt over de afwijzing van de provisionele vordering door de rechtbank, heeft [appellant] geen belang omdat het hof de zaak ten gronde afdoet.



De overige grieven





3.3
De overige (28) grieven leggen het geschil in volle omvang aan het hof voor. Het hof zal de grieven gezamenlijk bespreken aan de hand van de vorderingen. Daarbij zal de volgorde van de vorderingen (primair-subsidiair-meer subsidiair) omwille van de leesbaarheid niet gevolgd worden. Omdat zal blijken dat geen van de vorderingen toewijsbaar is, maakt dat ook niet uit. 



Geen voorovereenkomst





3.4
De overeenkomst van 2012 kwalificeert als een meerpartijen-overeenkomst, waarbij onder meer:



            [appellante] met [geïntimeerde2] een aanbiedingsplicht overeenkomt voor de certificaten in Holding (per 2022);


Holding een aantal aandelen Eastpack aan [geïntimeerde2] (en [naam1] ) verkoopt;


Holding aan [geïntimeerde2] een optie geeft voor verwerving van al haar aandelen Eastpack in 2021. 


Verder bevat de overeenkomst afspraken tussen [appellante] en [geïntimeerde2] over dividendbeleid en uitkering van een eenmalig superdividend. De overeenkomst bevat in zoverre voldoende bepaalbare essentialia ten aanzien van de wederzijdse rechten en plichten. De bevoegdheid tot ontbinding op grond van wanprestatie en vernietiging op grond van dwaling is uitdrukkelijk uitgesloten. 



3.5
Daarnaast is in de overeenkomst vastgelegd “de intentie” tot het aangaan van een aandeelhoudersovereenkomst en certificaathoudersovereenkomst. Zoals [appellant] terecht zelf stelt, vloeit daaruit een inspanningsverbintenis voort voor de betrokken partijen. Met de rechtbank is het hof van oordeel dat door het opnemen van die intentie de overeenkomst, inclusief de daarin opgenomen concrete afdwingbare verplichtingen als hiervoor genoemd in 3.4, niet de status krijgt van een voorovereenkomst. Het hof neemt als zijn oordeel over wat de rechtbank ter zake heeft overwogen in rechtsoverwegingen 6.5 tot en met 6.8. Voor een andere uitleg is onvoldoende gesteld. [appellant] heeft in hoger beroep aangevoerd dat (i) het de bedoeling was de bedrijfsopvolging te regelen, (ii) de broers het eind 2011 mondeling al eens waren over de afspraken, (iii) daarover niet of nauwelijks is onderhandeld, (iv) hun adviseur [naam3] in een memo heeft vastgelegd dat het van belang is dat een aandeelhoudersovereenkomst tot stand komt, (v) een advocaat (mr. Dix) de overeenkomst op papier heeft gezet en daar soms een eigen invulling aan heeft gegeven en (vi) er daarna niet verschillende concepten zijn gewisseld. Als die, door [geïntimeerde] grotendeels betwiste, omstandigheden al zouden vaststaan, zijn die (mede in het licht van de door de rechtbank vastgestelde overige omstandigheden) ontoereikend om de conclusie te kunnen dragen dat [geïntimeerde] redelijkerwijs zou moeten hebben begrijpen dat, ondanks de duidelijke bewoordingen van de overeenkomst, [appellant] wat betreft de aanbiedingsplicht en de koopoptie (namens Holding) zich nog niet wenste te verbinden zolang de in de overeenkomst neergelegde “intentie” geen resultaat zou hebben opgeleverd. De vorderingen in het petitum onder A stranden daarom.



Geen ontbinding wegens tekortkoming





3.6
De (meer subsidiaire) vordering van [appellant] om de overeenkomst 2012 te ontbinden op grond van tekortkoming stuit af op het feit dat de bevoegdheid tot ontbinding wegens tekortkoming in de overeenkomst uitdrukkelijk is uitgesloten. De vordering om voor recht te verklaren dat [geïntimeerde] in verzuim verkeert (omdat volgens [appellant] als gevolg van aan [geïntimeerde] toe te rekenen omstandigheden de onderhandelingen over de aandeelhouders- en certificaathoudersovereenkomst zijn mislukt) mist daarmee zelfstandig belang. De vaststelling van dat verzuim dient er immers blijkens de stellingen van [appellant] toe om de ontbinding mogelijk te maken (zie memorie van grieven onder 34.1). De meer subsidiaire vorderingen in het petitum onder C sub (i) en (ii) zijn daarom niet toewijsbaar. 




            [appellant] is geen partij bij de koopoptie [geïntimeerde2]





3.7

De koopoptie [geïntimeerde2] betreft een contractuele afspraak tussen Holding en [geïntimeerde2] : Holding geeft aan [geïntimeerde2] een optie om de aandelen van Holding in Eastpack te kopen. Door [appellant] is niet (voldoende) onderbouwd waarom aan hem (in plaats van of naast Holding) de bevoegdheid toekomt van de rechter te vorderen dat die ingrijpt in die contractuele verhouding waarin hij voor dat gedeelte zelf geen partij is. Het enkele feit dat [appellant] zelf ook partij is bij de meerpartijen-overeenkomst als geheel volstaat daartoe niet, aangezien dit kan worden verklaard doordat die overeenkomst andere rechten en plichten voor [appellant] inhoudt. Andersom zou [geïntimeerde] ook niet [appellant] kunnen aanspreken als Holding weigert de koopoptie na te komen. De enkele aanwezigheid van een mogelijk afgeleid belang maakt nog niet dat [appellant] partij is bij de koopoptie en dat hem enige rechtsvordering ten aanzien van de koopoptie toekomt.
In dit verband is verder relevant dat Holding de werking van de koopoptie [geïntimeerde2] uitdrukkelijk heeft erkend, [geïntimeerde] de koopoptie heeft ingeroepen en Holding de besprekingen met [geïntimeerde] over de waardering van de aandelen is aangegaan. Holding heeft in haar memorie van antwoord aangevoerd dat zij de koopoptie schadelijk acht omdat die leidt tot onzekerheid en daarmee groeidoelstellingen bemoeilijkt en dat zij bij de uitoefening van de koopoptie een van haar belangrijkste assets (Eastpack) verliest, terwijl het onwaarschijnlijk is dat Holding vervolgens over voldoende financiële middelen beschikt om haar marktpositie te kunnen behouden. Maar Holding heeft geen enkele juridische actie richting [geïntimeerde2] / [geïntimeerde1] ondernomen ter voorkoming van de uitoefening van de koopoptie, waarvan zij heeft erkend dat daar werking aan toekomt, en heeft zich in deze procedure gerefereerd aan het oordeel van het hof. 




3.8
Alleen al hierom faalt het beroep door [appellant] op 6:258 BW voor zover het gaat om de koopoptie [geïntimeerde2] . Niettemin zal het hof hieronder ook ten aanzien van die koopoptie het beroep op 6:258 BW verder inhoudelijk bespreken. 




            [appellante] partij bij de overeenkomst inzake de aanbiedingsplicht 





3.9
De aanbiedingsplicht voor de certificaten is overeengekomen tussen [appellante] en [geïntimeerde2] . Om die reden kan [appellante] wat betreft dat deel van de overeenkomst een beroep doen op artikel 6:258 BW. Dat geldt niet voor [appellant] , omdat hij geen partij is bij de afspraak.



Het beroep op onvoorziene omstandigheden slaagt (ook overigens) niet





3.10

Volgens [appellant] is de rechtbank bij de beoordeling van het beroep op 6:258 BW uitgegaan van een te strenge maatstaf, althans heeft zij het toetsingskader van artikel 6:258 BW onjuist en/of onvolledig weergegeven. Het hof onderschrijft dat niet. De rechtbank heeft in rechtsoverweging 6.10 het toetsingskader in de kern juist weergegeven en terecht benadrukt dat de rechter terughoudendheid moet betrachten bij aanvaarding van een beroep op onvoorziene omstandigheden. Recentelijk is de maatstaf door A-G Wissink als volgt verwoord:
“Van onvoorziene omstandigheden in de zin van art. 6:258 kan alleen sprake zijn voor zover het omstandigheden betreft die op het ogenblik van tot stand komen van de overeenkomst nog in de toekomst lagen. Voor de kwalificatie als ‘onvoorzien’ komt het aan op de vraag of partijen de mogelijkheid van het optreden van de omstandigheden hebben willen voorzien of althans stilzwijgend die mogelijkheid hebben verdisconteerd.
De onvoorziene omstandigheden moeten van dien aard zijn dat de wederpartij naar maatstaven van redelijkheid en billijkheid geen ongewijzigde instandhouding van de overeenkomst mag verwachten (art. 6:258 lid 1 BW). Aan dit vereiste zal niet snel zijn voldaan: redelijkheid en billijkheid verlangen in de eerste plaats trouw aan het gegeven woord en laten afwijking daarvan slechts bij hoge uitzondering toe. Daaruit volgt dat de rechter terughoudendheid moet betrachten ten aanzien van de aanvaarding van een beroep op onvoorziene omstandigheden. Een wijziging of ontbinding van de overeenkomst is niet in overeenstemming met de redelijkheid en billijkheid wanneer de omstandigheden krachtens de aard van de overeenkomst of de in het verkeer geldende opvattingen voor rekening komen van degene die zich daarop beroept (art. 6:258 lid 2 BW). Een belangrijke categorie gevallen waarin art. 6:258 wordt toegepast betreft een ernstige verstoring in de waardeverhouding tussen de wederzijdse prestaties bij wederkerige overeenkomsten.
Bij een wijziging of ontbinding op de voet van art. 6:258 moet de rechter concretiseren wat de redelijkheid en billijkheid van partijen in hun verhouding eisen. De rechter moet in zijn beslissing zoveel mogelijk rekening houden met de oorspronkelijke bedoeling van partijen en de strekking van de overeenkomst.”




3.11
 De in de overeenkomst 2012 neergelegde aanbiedingsplicht en koopoptie zijn overeengekomen op een termijn van 10 respectievelijk 9 jaar. Daarmee is in beginsel de kans op latere negatieve ontwikkelingen binnen de onderneming en tegenvallende resultaten (met als gevolg een waardedaling van de certificaten en aandelen) als het ware op de koop toegenomen en kunnen die ontwikkelingen over het algemeen niet als onvoorziene omstandigheid worden aangemerkt. 



3.12
In dit geval gaat het echter volgens de stellingen van [appellant] om feiten en omstandigheden die losstaan van de normale ups en downs van het ondernemen, met name norm overschrijdend gedrag door uitgerekend de partij die recht heeft op de certificaten en aandelen, [geïntimeerde] . Volgens [appellante] / [appellant] zijn door handelingen en gedragingen van [geïntimeerde] de certificaten/aandelen minder waard geworden. [appellant] benadrukt daarbij dat de aanbiedingsplicht en koopoptie er op waren gericht bedrijfsopvolging door [geïntimeerde] en de zonen van [geïntimeerde1] mogelijk te maken en het de bedoeling van de overeenkomst was om tot die tijd in goede harmonie als aandeelhouders, certificaathouders en bestuurders samen te werken. Een en ander is door [geïntimeerde] betwist. 



3.13
Door [appellant] is ter onderbouwing van zijn betoog aangevoerd dat (i) [geïntimeerde1] in 2014 een corporate opportunity privé (via zijn onderneming Epplix) heeft aangewend, (ii) [geïntimeerde1] met tegenstrijdige belangen namens Epplix overeenkomsten met (klein)dochters in het concern is aangegaan en (iii) [geïntimeerde1] daarbij zijn positie heeft misbruikt door met terugwerkende kracht prijsverhogingen aan te zeggen. Verder (iv) dat door toedoen van [geïntimeerde1] de aandeelhoudersovereenkomst en de certificaathoudersovereenkomst niet tot stand zijn gekomen. Daarnaast (v) is door [appellant] betoogd dat [geïntimeerde1] in de periode vanaf 2015 wangedrag is gaan vertonen waarbij hij zich schuldig heeft gemaakt aan belediging en bedreiging van [appellant] en zijn adviseur en de heer [naam4] en dat [geïntimeerde1] liet blijken ongeschikt te zijn als bestuurder. Ten slotte (vi) noemt [appellant] de slechte (financiële) performance van de Tsjechische bedrijven onder de hoede van [geïntimeerde1] . 



3.14
Met de rechtbank is het hof van oordeel dat [appellant] (en Holding) met alle hiervoor opgesomde gestelde feiten en omstandigheden bekend was ten tijde van het aangaan van het convenant in 2017. Dit blijkt niet alleen uit de stellingen van [appellant] in deze procedure maar ook die uit het verzoekschrift OK. Daarin wordt beschreven dat [geïntimeerde1] in 2014 via zijn onderneming Epplix EPP was gaan leveren aan (klein)dochters in het concern en dat hij met terugwerkende kracht prijsverhogingen heeft aangezegd. Verder beschrijft [appellant] hoe hij moest ervaren dat [geïntimeerde1] de totstandkoming van een aandeelhoudersovereenkomst en certificaathoudersovereenkomst tegenwerkte. In het verzoekschrift OK maakt [appellante] verder melding van hoogoplopende spanningen tussen beide broers in 2011, dreigende escalatie in 2012 en een geestelijke gezondheidstoestand van [geïntimeerde1] die op dat moment niet goed was. Verder noemt hij een hoogoplopende ruzie tussen [geïntimeerde1] en zoon Douwe in 2012 die meer dan een jaar heeft geduurd. Ook maakt [appellante] in dat verzoekschrift al de koppeling tussen wangedrag van [geïntimeerde1] en het gebruik door [geïntimeerde1] van alcohol en verdovende middelen. Vervolgens beschrijft [appellante] , net als in de stukken van deze procedure, de escalatie vanaf eind 2014 en de beledigingen en bedreigingen vanaf begin 2015, de aangifte door [appellant] bij de politie en mededelingen van [geïntimeerde1] ten overstaan van het personeel dat hij de onderneming kapot zou maken. Ook noemt [appellante] de uitlating van [naam2] richting OK over de ongeschiktheid van [geïntimeerde1] als bestuurder. Ten slotte wijst [appellante] erop dat in maart 2016 was gebleken dat de financiële situatie in Tsjechië zeer problematisch was. In hoger beroep (Mvg 14.13) vat [appellant] het aldus samen dat in oktober 2016 door toedoen van [geïntimeerde1] de situatie volstrekt onhoudbaar was geworden. 



3.15
Terwijl hij dus bekend was met al deze feiten en omstandigheden die aanleiding hadden gegeven tot het starten van de OK procedure, heeft [appellant] (en Holding) in de aanloop naar en in het convenant de binding van de betrokken partijen aan de overeenkomst 2012 uitdrukkelijk bevestigd. Het hof verwijst naar en neemt als zijn oordeel over wat de rechtbank daarover heeft overwogen onder 6.9 tot en met 6.18. 



3.16

Wat [appellant] in hoger beroep aanvoert over de totstandkoming van het convenant (kort gezegd: grote tijdsdruk en een noodsituatie) is ontoereikend om tot een ander oordeel te komen. Uit de stukken blijkt dat de betrokkenen de nodige tijd hebben gehad om te onderhandelen. Vast staat dat [naam2] tijdens die onderhandelingen in een e-mail aan onder andere [geïntimeerde1] en [appellant] van 2 januari 2017 heeft gezegd dat het optierecht van [geïntimeerde] door het convenant niet wordt aangetast. Vaststaat ook dat bij de onderhandelingen is gesproken over het zogenoemde Right Of First Refusal (ROFR) voor [geïntimeerde2] en dat ook in die context de optierechten van [geïntimeerde1] door de advocaat van [appellant] uitdrukkelijk zijn erkend. Uiteindelijk is er in overleg voor gekozen het ROFR niet op te nemen in het convenant maar in een later bestuursbesluit (d.d. 4 juli 2008) van Holding, waarbij overigens met ingang van 1 januari 2022 gelijke rechten worden verleend aan [appellante] . Verder wordt in het convenant zelf uitdrukkelijk verwezen naar de overeenkomst 2012: in overweging D en artikel 9.2. Al die feiten en omstandigheden duiden erop dat [geïntimeerde1] (en [naam2] ) uitgingen van gebondenheid van [appellante] / [appellant] en de Holding aan de overeenkomst van 2012 en dat [appellant] zich daarvan terdege bewust was. Door [appellant] is niet richting [geïntimeerde] (en Holding) aangegeven dat dit uitgangspunt aan hun zijde niet terecht was gelet op alles wat er na 2012 was gebeurd, laat staan dat hij daaromtrent enig voorbehoud heeft gemaakt in het convenant. In tegendeel: zijn advocaat heeft in een e-mail van 5 december 2016 in reactie op een concept van 2 december 2016 laten weten:
 “Opmerking vooraf: in de overwegingen van het convenant wordt nu uitsluitend melding gemaakt van de 2012 overeenkomst. Kennelijk is dat voor [geïntimeerde1] het relevante vertrekpunt bij het sluiten van het convenant. Voor [appellant] is de reden dat het convenant wordt gesloten dat er heel veel zaken fout zijn gegaan (…) op basis waarvan [appellant] momenteel ook geen vertrouwen meer heeft in het functioneren en de bedoelingen van [geïntimeerde1].”
Daarmee geeft [appellant] weliswaar aan dat voor hem andere zaken redengevend zijn geweest voor het aangaan van het convenant, maar geeft hij niet aan dat [geïntimeerde] ten onrechte meent dat de 2012 overeenkomst nog bindende werking zou hebben. 




3.17

        [appellant] was dus ten tijde van het convenant bekend met de gewijzigde feiten en omstandigheden waarop hij zich nu beroept. Die feiten en omstandigheden hadden voor hem ook aanleiding gegeven de OK procedure te starten. In (de aanloop naar) het convenant ter beëindiging van die procedure heeft [appellant] (en Holding) de binding van de betrokken partijen aan de overeenkomst 2012 uitdrukkelijk bevestigd, wetende dat dit voor [geïntimeerde] belangrijk was. Onder die omstandigheden kan [appellant] diezelfde feiten, gegeven de eisen van redelijkheid en billijkheid die de verhouding tussen hem en [geïntimeerde] bepaalt, nu niet (alsnog) aan [geïntimeerde] tegenwerpen ter blokkering van diens aanspraken uit de overeenkomst 2012. Anders gezegd: gegeven de hiervoor geschetste gang van zaken kan niet worden gezegd dat [geïntimeerde] thans naar maatstaven van redelijkheid en billijkheid de ongewijzigde instandhouding van de overeenkomst 2012 niet mag verwachten.  



3.18

        [appellante] / [appellant] wijst erop dat in het convenant geen finale kwijting is overeengekomen. Het gaat er echter niet om dat [appellant] afstand heeft gedaan van rechten of bevoegdheden maar om wat het hof hiervoor in 3.17 heeft overwogen. Ook het feit dat naast het terugtreden van [geïntimeerde1] (en [appellant] ) en de regeling van de kwestie Epplix niet voor alle (in de ogen van [appellant] ) gewijzigde omstandigheden in het convenant uitdrukkelijk een regeling is opgenomen, doet niet af aan wat in 3.17 is overwogen. Feit is dat ook die (gestelde) omstandigheden bekend waren en dat met die wetenschap het bestaan van en de binding aan de overeenkomst in 2012 duidelijk onder ogen is gezien en is bevestigd. Ook het gegeven dat de koopoptie [geïntimeerde2] niet afzonderlijk genoemd wordt in het convenant geeft het hof geen aanleiding voor een ander oordeel. Ook die koopoptie is immers neergelegd in de 2012 overeenkomst. Het gegeven dat op 15 december 2016, een eerdere versie van het convenant zou zijn getekend, leidt het hof evenmin tot een ander oordeel. Dat laat onverlet dat uiteindelijk op 18 januari 2017 het convenant is getekend en wat daaraan is voorafgegaan. 



3.19
Om die reden slaagt het beroep op onvoorziene omstandigheden niet voor zover dit ziet op feiten en omstandigheden in de periode voorafgaand aan het convenant. 



3.20
Daarmee komt het hof toe aan de beantwoording van de vraag of ná het convenant onvoorziene omstandigheden zijn opgetreden die maken dat [geïntimeerde] ongewijzigde instandhouding van de overeenkomst 2012 niet mag verwachten. Door [appellant] is aangevoerd (i) dat in de zomer van 2017 bleek dat de schuld van Eastpack aan Holding en de doorlening van Eastpack aan Packaging en [geïntimeerde1] Real Estate ongeveer 3 miljoen euro groter bleek dan gedacht en dat voor ongeveer 6 miljoen op de doorlening moest worden afgeboekt (althans omgezet in kapitaal) omdat Eastpack anders geen zaken meer kon doen, (ii) dat, anders dan was overeengekomen in het convenant, niet op die schuld werd afgelost maar deze juist is toegenomen, (iii) dat de aandelen Eastpack een negatieve waarde bleken te hebben, (iv) dat de huurovereenkomst tussen Epplix en [geïntimeerde1] Real Estate pas eind 2018 boven water kwam en niet bleek te voldoen aan de afspraken in het convenant, (v) dat de koopoptie [geïntimeerde2] belemmerend werkt voor het beleid van Holding en Eastpack, (vi) dat het bestuursbesluit waarin het ROFR is vastgelegd de zekerheidsrechten van Holding inzake haar lening aan Eastpack uitholt, (vii) dat [geïntimeerde1] een drankprobleem bleek te hebben en verder wangedrag is gaan vertonen waarbij ook de relatie met zijn zonen, de beoogde bedrijfsopvolgers, verstoord raakte en (viii) dat de coronacrisis de onderneming heeft getroffen. 



3.21
 Naar het oordeel van het hof faalt ook hier het beroep op onvoorziene omstandigheden. 



3.22
Voor zover [appellant] zich beroept op feiten en omstandigheden die volgens hem aanwezig waren ten tijde van het aangaan van het convenant maar voor hem verborgen waren, zoals het bestaan van een grotere schuld dan gedacht, of het bestaan van een huurovereenkomst die niet conform het convenant is, of een lagere waarde van Eastpack dan hij dacht, of het belemmerend effect van de koopoptie [geïntimeerde2] op het beleid van de Holding en Eastpack, betreft het geen feiten en omstandigheden die dateren van na het convenant. Het gegeven dat die feiten en omstandigheden pas na het convenant aan [appellant] bekend zijn geworden maakt dat niet anders. Wel zou dat gegeven, indien juist, meebrengen dat wat het hof heeft overwogen in 3.17 ten aanzien van de nu besproken feiten en omstandigheden niet van toepassing is. 



3.23
Hoe dan ook, het gaat er om of sprake is van feiten en omstandigheden die niet uitdrukkelijk of stilzwijgend zijn verdisconteerd in de overeenkomst 2012 en die niet gelet op de aard van die overeenkomst of de verkeersopvattingen voor risico van [appellant] komen en van dien aard zijn dat ongewijzigde instandhouding van die overeenkomst niet mag worden verwacht, zoals [appellant] op zich terecht stelt in de memorie van grieven onder 19.2. Maar zijn onderbouwing dat dit het geval is, volstaat niet. Hij heeft niet onderbouwd waarom in de 2012 overeenkomst niet zou zijn verdisconteerd dat Holding dochter Eastpack financiert en Eastpack op haar beurt Packaging, dan wel dat die financiering zou kunnen oplopen tot proporties die deze uiteindelijk blijkt te hebben. Een en ander is door [geïntimeerde] betwist, waarbij hij erop wijst dat toen al (in 2012) sprake was van een aanzienlijke financiering door Holding van Eastpack. Ten aanzien van de belemmerende werking van de koopoptie [geïntimeerde2] is evenmin onderbouwd dat dit een omstandigheid is die niet is verdisconteerd in de 2012 overeenkomst. Het is immers inherent aan die overeenkomst dat die koopoptie tegen de tijd dat die kan worden uitgeoefend voor onzekerheid bij Holding kan zorgen en dat bij daadwerkelijke uitoefening een belangrijke asset aan Holding wordt ontnomen. Dit is precies wat in 2012 tussen Holding en [geïntimeerde2] is overeengekomen. Het feit dat de aandelen Eastpack volgens [appellant] op dit moment niets waard zijn door toedoen van [geïntimeerde2] / [geïntimeerde1] maakt voor de Holding niet uit omdat, als de aandelen wel waarde hebben, de 2012 overeenkomst bepaalt (artikel 2.6) dat de koopsom direct als dividend moet worden uitgekeerd. Ook hier wreekt zich dat [appellant] de vordering instelt vanuit een mogelijk afgeleid belang (het missen van dividend), maar dat Holding partij is bij de koopoptie en niet [appellant] . Het hof komt hierna nog terug op het gestelde, maar niet onderbouwde, waardeverlies (rechtsoverweging 3.29).



3.24
Ten aanzien van de huurovereenkomst overweegt het hof dat tijdens de onderhandelingen over het convenant (waarin is opgenomen dat er – op bepaalde voorwaarden – een huurovereenkomst moet komen tussen Epplix en de [geïntimeerde1] groep) al is gesproken over de mogelijkheid van het reeds bestaan van een (nog niet gevonden) huurovereenkomst, dat het bestuur die overeenkomst dan zal hebben te aanvaarden en dat de tekst van het convenant kan blijven zoals die is. Het hof verwijst naar de e-mail berichten van de advocaat van [appellant] d.d. 15 december 2016. In zoverre gaat hier dus wel op wat in 3.17 is overwogen. Het hof verwijst daarnaar. Onbekendheid bij [appellant] met de inhoud van die (inderdaad) al bestaande huurovereenkomst heeft [appellant] destijds kennelijk voor lief genomen. Los van dit alles is het hof het eens met [geïntimeerde] dat deze kwestie zozeer verwijderd is van de overeenkomst 2012 dat niet valt in te zien hoe die kwestie een grond kan vormen voor een geslaagd beroep op 6:258 BW ter zake van die overeenkomst.



3.25
Wat betreft het eventuele oplopen van de schuld in de periode na het convenant en het niet nakomen van de aflossingsverplichting heeft [appellant] in het licht van het feit dat (i) het convenant (artikel 5.6) voorziet in de verstrekking van verder krediet door Holding en (ii) [geïntimeerde] in die periode geen zeggenschap had in de Tsjechische onderneming onvoldoende onderbouwd waarom dat onvoorziene omstandigheden zijn op grond waarvan [geïntimeerde2] / [geïntimeerde1] naar maatstaven van redelijkheid en billijkheid de ongewijzigde instandhouding van de overeenkomst 2012 niet mag verwachten. 



3.26
Zoals hiervoor overwogen, staat vast dat al bij de onderhandelingen over het convenant is gesproken over het Right Of First Refusal (ROFR) voor [geïntimeerde2] en er toen in overleg voor is gekozen het ROFR niet op te nemen in het convenant maar in een later bestuursbesluit van Holding. Onder die omstandigheden kunnen dat bestuursbesluit en de gevolgen daarvan voor de zekerheidsrechten van Holding niet als een eerst na het convenant opgekomen nieuwe omstandigheid worden gezien. Dat er een ROFR zou komen was bekend ten tijde van het aangaan van het convenant. Hiervoor geldt dan ook hetzelfde als hiervoor in 3.17 is overwogen.



3.27
Wat betreft het gestelde voortgezette wangedrag van [geïntimeerde1] (inclusief de gestelde verslechterde relatie met zijn zonen) is het hof van oordeel dat dit zozeer in het verlengde ligt van het (gestelde) wangedrag in de periode van vóór het convenant (zie rechtsoverweging 3.14) dat dit niet kan worden gezien als een eerst na het convenant opgekomen nieuwe omstandigheid. Ook hiervoor geldt wat in 3.17 is overwogen.



3.28
Ten aanzien van de coronacrisis overweegt het hof dat [appellant] onvoldoende hebben onderbouwd wat daarvan de gevolgen zijn voor de onderneming en dat en waarom [geïntimeerde] gelet daarop naar maatstaven van redelijkheid en billijkheid de ongewijzigde instandhouding van de overeenkomst 2012 niet mag worden verwachten. Ter zitting is namens Holding zelfs verklaard dat het de laatste jaren financieel goed gaat met de onderneming.



3.29
Ten slotte geldt voor het beroep op 6:258 BW als geheel (dus zowel wat betreft de periode van vóór als die van na het convenant) dat voor zover [appellant] zich er op heeft willen beroepen dat de waarde van Eastpack en Holding is verminderd als gevolg van handelen en gedragingen van [geïntimeerde] , hij dat niet of nauwelijks heeft uitgewerkt en ook ter zitting van het hof onvoldoende toegelicht. Hierop stuit ook af de stelling van [appellant] , dat de lasten en lusten uit overeenkomst 2012 door toedoen van [geïntimeerde1] zo zeer uit evenwicht zijn geraakt dat [geïntimeerde] de ongewijzigde instandhouding naar maatstaven van redelijkheid en billijkheid niet meer mag verwachten. Hierbij betrekt het hof ook nog dat, zoals ter zitting in hoger beroep door Holding is verklaard, de afgelopen jaren niet alleen aan [geïntimeerde1] , maar ook aan [appellant] miljoenen aan dividend is uitgekeerd, bovenop het superdividend in 2012. Ook in dat licht is onvoldoende onderbouwd dat de onderneming te lijden heeft gehad van handelingen of gedragingen van [geïntimeerde] .



3.30
De vorderingen in het petitum onder B zijn niet toewijsbaar. 



Beroep op artikel 6:248 lid 2 BW faalt ook





3.31
Het hof stelt voorop dat ook toepassing van de beperkende werking van de redelijkheid en billijkheid met terughoudendheid moet plaatsvinden. Voorts stelt het hof vast dat [appellant] zijn beroep op dit leerstuk niet afzonderlijk heeft onderbouwd. Voor zover [appellant] aan het beroep op 6:248 lid 2 BW dezelfde feiten en omstandigheden ten grondslag legt als die aan het beroep op 6:258 BW, sneuvelt dat beroep gelet op wat het hof daarover hiervoor heeft geoordeeld.



3.32
Voor zover [appellant] zich op het standpunt stelt dat [geïntimeerde] na alles wat er – ook recentelijk weer – is voorgevallen niet geschikt is terug te keren als (indirect) bestuurder van Eastpack of Holding (bij welk standpunt Holding zich eerst ter zitting van het hof lijkt te hebben aangesloten), overweegt het hof als volgt. 



3.33
Het hof heeft kennisgenomen van recente gebeurtenissen die volgens [appellant] en Holding hebben plaatsgevonden, zoals de voicemailberichten van [geïntimeerde1] aan het adres van diverse betrokkenen, de aangiften die bij de politie zijn gedaan, de beëindiging door Holding van de adviesrelatie met [geïntimeerde1] , kort gedingprocedures tussen Holding en [geïntimeerde1] en de negatieve publiciteit voor het [geïntimeerde1] concern die een en ander met zich brengt. Het hof kan zich voorstellen dat er bij [appellant] en, zo is gebleken tijdens de mondelinge behandeling, inmiddels ook bij Holding grote zorgen bestaan over de geschiktheid van [geïntimeerde1] om de controle te hebben over (de Tsjechische tak van) het [geïntimeerde1] concern.



3.34
Echter, ter zitting is gebleken dat, hoewel 2022 is aangebroken, [appellant] de certificaten nog niet heeft aangeboden en namens [geïntimeerde] is verklaard dat nog niet bekend is of in geval van aanbieding daarop zal worden gereflecteerd. [appellant] heeft ook verklaard [geïntimeerde] niet te willen uitkopen en het wenselijk te achten dat alle certificaten aan een derde worden verkocht. Als [appellant] de certificaten aanbiedt en als [geïntimeerde] niet reflecteert, is dat juist waarin de overeenkomst 2012 voorziet. In zoverre heeft [appellant] geen belang bij het terzijde schuiven van de overeenkomst. Als [geïntimeerde] wel reflecteert en de prijs betaalt aan de hand van de overeengekomen waarderingsmethodiek, heeft [appellant] daarna geen positie meer binnen het concern en heeft hij zijn doel (uitgekocht worden) ook bereikt. De mogelijke ongeschiktheid van [geïntimeerde] als bestuurder raakt dan niet meer zijn vermogensrechtelijke belangen, maar hooguit een emotioneel belang bij het (in goede handen zijn van het) familiebedrijf. Dat belang, hoe invoelbaar ook, weegt voor het hof onvoldoende zwaar om de overeenkomst 2012 opzij te schuiven via artikel 6:248 lid 2 BW, als daarvoor al voldoende gronden zouden bestaan (wat niet zo is). 



3.35
Met betrekking tot de belangen van Holding in dit verband verwijst het hof naar de eerdere rechtsoverweging 3.7. [appellant] kunnen niet met rechtsvorderingen voor deze belangen opkomen en Holding zelf heeft geen rechtsvorderingen ingesteld die haar van verplichtingen tegenover [geïntimeerde2] uit de overeenkomst 2012 zouden kunnen bevrijden. Het hof ziet dan ook geen mogelijkheid gehoor te geven aan de oproep van Holding ter zitting om het vennootschappelijk perspectief van de [geïntimeerde1] Groep bij zijn oordeelsvorming te betrekken.



3.36
De vordering in het petitum onder C sub (iii) is niet toewijsbaar. 



Resterende vorderingen niet toewijsbaar





3.37
Daarmee komt het hof toe aan de vorderingen die in het petitum zijn aangeduid als “vorderingen in verband met het convenant”. 



3.38
Wat betreft de vordering onder (i) is niet onderbouwd op welke grondslag die wordt ingesteld. Dat is wel nodig, in het licht van het feit dat [appellant] geen partij is bij de huurovereenkomst. Dat [appellant] partij is bij het convenant maakt dat niet anders.



3.39
Ten aanzien van de vordering onder (ii) is niet voldaan aan de voorwaarde waaronder die is ingesteld, te weten dat het hof de primaire of subsidiaire vordering in verband met de 2012 overeenkomst toewijst.



3.40
Vordering (iii) ziet op de rechtsverhouding tussen de Holding en Eastpack wat betreft het bestuursbesluit inzake het zogenoemde ROFR. Ook hier is niet onderbouwd op basis van welke rechtsgrond [appellant] deze vordering kan instellen. Het feit dat hij partij is bij het convenant volstaat daartoe niet. 



3.41
Op grond van het voorgaande zijn ook deze vorderingen niet toewijsbaar.



Slotsom





3.42
Het hof komt tot de slotsom dat geen van de vorderingen toewijsbaar is. Bij verdere afzonderlijke bespreking van de grieven heeft [appellant] geen belang. Door hem zijn geen concrete feiten te bewijzen aangeboden die tot een ander oordeel kunnen leiden. Het hof komt daarom niet toe aan bewijslevering. Het vonnis waarvan beroep zal worden bekrachtigd.



3.43
Als de in het ongelijk te stellen partij zal het hof [appellant] in de kosten van het hoger beroep veroordelen, inclusief die van het incident. 



3.44
De kosten voor de procedure in hoger beroep aan de zijde van [geïntimeerde] zullen worden vastgesteld op € 760,- aan verschotten (griffierecht) en € 4.456,- salaris advocaat (4 punten x tarief II à € 1.114,-). Als niet weersproken zal het hof ook de gevorderde wettelijke rente over de proceskosten en de nakosten toewijzen zoals hierna vermeld.



3.45
De kosten voor de procedure in hoger beroep aan de zijde van Holding en Eastpack zullen worden vastgesteld op € 760,- aan verschotten (griffierecht) en € 4.456,- salaris advocaat (4 punten x tarief II à € 1.114,-).



3.46
STAK is niet verschenen en haar kosten worden daarom op nihil vastgesteld.



De beslissing




Het hof, recht doende in hoger beroep:



bekrachtigt het vonnis van de rechtbank Overijssel (Almelo) van 18 november 2020;



veroordeelt [appellant] in de kosten van het hoger beroep aan de zijde van [geïntimeerde] , tot aan deze uitspraak vastgesteld op € 760,- aan verschotten en € 4.456,- salaris advocaat;



veroordeelt [appellant] in de nakosten aan de zijde van [geïntimeerde] , begroot op € 163,-, met bepaling dat dit bedrag zal worden verhoogd met € 85,- in geval [appellant] niet binnen veertien dagen na aanschrijving aan deze uitspraak heeft voldaan én betekening heeft plaatsgevonden;



veroordeelt [appellant] tot betaling van de wettelijke rente over de proceskosten en nakosten van [geïntimeerde] vanaf veertien dagen na dagtekening van dit arrest tot aan de dag van voldoening;



veroordeelt [appellant] in de kosten van het hoger beroep aan de zijde van Holding en Eastpack, tot aan deze uitspraak vastgesteld op € 760,- aan verschotten en € 4.456,- salaris advocaat;



verklaart dit arrest ten aanzien van de daarin vervatte veroordelingen ten gunste van [geïntimeerde] uitvoerbaar bij voorraad;



wijst af het meer of anders gevorderde.



Dit arrest is gewezen door mrs. C.M.E. Lagarde, mr. L. Janse en mr. E. Baghery Ziabari en is in tegenwoordigheid van de griffier in het openbaar uitgesproken op 1 maart 2022.





 De (toenmalige) fabrieksmanager van Packaging Czech


 Onderverdeeld in een primaire, subsidiaire en meer subsidiaire variant


 ECLI:NL:RBOVE:2020:3991


 Zie onder meer het hierna nog te bespreken bestuursbesluit ROFR van 4 juli 2018 onder I (productie 161 bij [appellant] ). Zie ook de e-mail van commissaris [naam5] van 28 december 2017 (productie 56 bij de conclusie van antwoord van [geïntimeerde] ).


 ECLI:NL:PHR:2021:902



 Productie 45 conclusie van antwoord [geïntimeerde]


 Kort gezegd: het recht van [geïntimeerde2] dat bij verkoop van bedrijfsonderdelen van Holding of Eastpack deze eerst aan haar worden aangeboden 


 Productie 31 conclusie van antwoord [geïntimeerde] : “Het optierecht bestaat gewoon” en producties 37 en134 van [appellant]


 artikel 7.1 onder iv


 Zie producties 39 en 58 bij de conclusie van antwoord van [geïntimeerde]

",Gerechtshof Arnhem-Leeuwarden,2022-03-01,2022-03-01,200.287.653,Uitspraak,,,Civiel recht,Hoger beroep,"
Falend beroep op 6:258 en 6:248 lid 2 BW ten aanzien van overeengekomen aanbiedingsplicht en optieverplichting.
","

Rechtspraak.nl

",Falend beroep op 6:258 en 6:248 lid 2 BW ten aanzien van overeengekomen aanbiedingsplicht en optieverplichting.
417,ECLI:NL:RBNNE:2022:579,"

Uitspraak



RECHTBANK NOORD-NEDERLAND


Afdeling strafrecht Locatie Groningen

parketnummer 18/151261-20


Vonnis van de meervoudige kamer voor de behandeling van strafzaken d.d. 3 maart 2022 in de zaak van het openbaar ministerie tegen de verdachte





[verdachte] ,
geboren op [geboortedatum] 1986 te [geboorteplaats] , wonende te [straatnaam] , [woonplaats] .


Dit vonnis is gewezen naar aanleiding van het onderzoek ter terechtzitting van 17 februari 2022.



Verdachte is verschenen, bijgestaan door mr. H.P. Eckert, advocaat te Groningen.
Het openbaar ministerie is ter terechtzitting vertegenwoordigd door mr. L.J. van der Heide.




Tenlastelegging

Aan verdachte is ten laste gelegd dat:
1.
hij op of omstreeks 1 februari 2019 te Winschoten, in de gemeente Oldambt tezamen en in vereniging met een of meer anderen, althans alleen, een portemonnee en/of een (aantal) pizza('s) en/of een scootersleutel, in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [benadeelde partij 1] , heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer] (te weten een medewerker van die [benadeelde partij 1] ), gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren en/of met het oogmerk om zich en/of een ander wederrechtelijk te bevoordelen door geweld en/of bedreiging met geweld [slachtoffer] heeft gedwongen tot de afgifte van een portemonnee en/of een
(aantal) pizza('s) en/of een scootersleutel, in elk geval van enig goed, geheel of ten dele toebehorende aan [benadeelde partij 1] , in elk geval aan een ander of anderen dan aan verdachte en/of zijn mededader(s), door:



ten overstaan van die [slachtoffer] , met een bivakmuts over het hoofd, te zeggen/schreeuwen: “Ikwil alles hebben wat je hebt"" en/of ""Ik wil je portemonee en je telefoon” en/of - in de jaszakken en/of broekzakken van die [slachtoffer] te voelen en/of


tegen die [slachtoffer] te schreeuwen: ""Je moet blijven zitten en voor je kijken"";



2.
hij op of omstreeks 15 januari 2019 te Scheemda, in de gemeente Oldambt tezamen en in vereniging met een of meer anderen, althans alleen, een hoeveelheid brandstof (diesel), in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [benadeelde partij 2] , heeft weggenomen met het oogmerk om het zich wederrechtelijk toe te eigenen.



Beoordeling van het bewijs


Standpunt van de officier van justitie

De officier van justitie heeft veroordeling gevorderd voor het onder 1 en 2 ten laste gelegde.
Ten aanzien van het onder 1 ten laste gelegde heeft de officier van justitie betoogd dat wettig en overtuigend bewezen kan worden dat verdachte en medeverdachte [medeverdachte] achter de overval op de bezorger van de [benadeelde partij 1] zitten. Het telefoonnummer waarmee de bestelling bij de [benadeelde partij 1] is geplaatst, betreft het telefoonnummer van de heer [naam] . Hij heeft in zijn verhoor aangegeven dat hij de telefoon heeft uitgeleend aan medeverdachte [medeverdachte] . Uit het onderzoek aan de telefoon blijkt dat er in de ochtend van 1 februari 2019 bel- en sms verkeer plaatsvindt met de zus van medeverdachte [medeverdachte] en dat er die avond om 20:22 uur wordt gebeld met de instelling waar de dochter van medeverdachte [medeverdachte] verblijft. Getuige [getuige 1] heeft verklaard dat verdachte en medeverdachte [medeverdachte] op 1 februari 2019 om 21:30 uur samen zijn woning, waar op dat moment ook [naam] verbleef, hebben verlaten. Gelet op het onderzoek aan de telefoon is het aannemelijk dat medeverdachte
[medeverdachte] op dat moment nog steeds in het bezit is van de telefoon van [naam] . Enige tijd later worden verdachte en medeverdachte [medeverdachte] samen in de auto van medeverdachte [medeverdachte] door de Koninklijke Marechaussee gecontroleerd. In de auto wordt een bivakmuts aangetroffen. Vlak voor de overval – die plaatsvond even voor 23.00 uur - wordt er door het telefoonnummer van verdachte gebeld naar de telefoon die in het bezit is bij medeverdachte [medeverdachte] . Hierbij wordt er geprobeerd om anoniem te bellen. Vervolgens belt medeverdachte [medeverdachte] naar de [benadeelde partij 1] in Winschoten om de bestelling te plaatsen en is verdachte degene die de overval daadwerkelijk pleegt. Het signalement dat door het slachtoffer wordt gegeven past ook bij verdachte. Tot slot blijkt uit het onderzoek aan de telefoons van verdachte en medeverdachte [medeverdachte] dat deze telefoons ten tijde van de overval een telefoonmast aanstralen die zich vlakbij de plaats delict bevindt en dat de telefoons na de overval dezelfde route afleggen.
Het tezamen en in vereniging plegen van de overval kan niet bewezen worden. Uit het dossier blijkt niet dat er sprake is van een nauwe en bewuste samenwerking. De handelingen die medeverdachte [medeverdachte] heeft verricht, betreffen gedragingen die eerder in verband plegen te worden gebracht met medeplichtigheid. Daarnaast blijkt onvoldoende van de uitvoering van een gezamenlijk plan.

Standpunt van de verdediging

De raadsman heeft betoogd dat verdachte moet worden vrijgesproken van het onder 1 ten laste gelegde. Met betrekking tot het onder 2 ten laste gelegde heeft de raadsman zich gerefereerd aan het oordeel van de rechtbank.

Oordeel van de rechtbank


Vrijspraak van het onder 1 ten laste gelegde

De rechtbank acht het onder 1 ten laste gelegde niet wettig en overtuigend bewezen, zodat verdachte hiervan zal worden vrijgesproken. De rechtbank overweegt hiertoe het volgende.
Op basis van de zich in het dossier bevindende stukken stelt de rechtbank vast dat er op 1 februari
2019 rond 22:30 uur een bestelling wordt geplaatst bij de [benadeelde partij 1] via het telefoonnummer [telefoonnummer] . Dit betreft het telefoonnummer van de heer [naam] . De bezorger wordt vervolgens op de afgesproken locatie, vlakbij het crematorium in Winschoten, even voor 23.00 uur door een man met een bivakmuts overvallen. Verdachte en medeverdachte [medeverdachte] hebben van meet af aan ontkend dat zij iets met de overval te maken hebben. De officier van justitie heeft zich op het standpunt gesteld dat verdachte degene is die het slachtoffer heeft overvallen en dat medeverdachte [medeverdachte] degene is die de [benadeelde partij 1] heeft gebeld.
Anders dan de officier van justitie is de rechtbank van oordeel dat het door het slachtoffer gegeven signalement van de dader niet past bij het signalement van verdachte. Het slachtoffer heeft het over een blanke man van 1,85 meter. Verdachte betreft echter – zoals de rechtbank ter zitting heeft kunnen waarnemen – een licht getinte man, die naar de stelling van de verdediging rond de 1,70 meter lang is.
Voorts blijkt uit het onderzoek aan de telefoon van [naam] dat medeverdachte [medeverdachte] weliswaar op 1 februari 2019 gebruik heeft gemaakt van de telefoon en dat zij deze mogelijk tijdelijk in haar bezit heeft gehad, maar de rechtbank kan niet vaststellen dat zij de telefoon op het moment van de overval nog steeds in haar bezit had. Op 1 februari 2019 om 20:22 uur wordt er met de telefoon van [naam] gebeld naar de instelling waar de dochter van medeverdachte [medeverdachte] op dat moment verblijft. Het is dus aannemelijk dat medeverdachte [medeverdachte] op dat moment nog in het bezit is van de telefoon. Dat medeverdachte [medeverdachte] na dit tijdstip nog steeds in het bezit was van de telefoon van [naam] kan de rechtbank echter niet vaststellen. [naam] , die op 18 februari 2019 als verdachte werd gehoord, geeft aan dat hij zijn telefoon tot en met zaterdagavond 2 februari 2019 aan medeverdachte [medeverdachte] heeft uitgeleend. De rechtbank heeft echter wel twijfels omtrent de betrouwbaarheid van deze verklaring. [naam] is geen onbekende van politie en justitie. Hij is door de politie zelf als verdachte aangemerkt en had er als eigenaar van de telefoon belang bij een ander aan te wijzen als bezitter van de telefoon. Daarnaast blijkt uit het onderzoek aan de telefoon niet dat medeverdachte [medeverdachte] op 2 februari 2019 nog in het bezit was van de telefoon.
Naar het oordeel van de rechtbank is niet buiten gerede twijfel komen vast te staan dat het verdachte en medeverdachte [medeverdachte] zijn geweest die de overval hebben gepleegd. De rechtbank zal verdachte derhalve vrijspreken van het onder 1 ten laste gelegde.

Bewezenverklaring

De rechtbank acht het onder 2 ten laste gelegde wettig en overtuigend bewezen, zoals hierna opgenomen in de bewezenverklaring. Nu verdachte dit feit duidelijk en ondubbelzinnig heeft bekend, volstaat de rechtbank met een opgave van de bewijsmiddelen overeenkomstig artikel 359, derde lid, tweede volzin, van het Wetboek van Strafvordering.
Deze opgave luidt als volgt:



de verklaring van verdachte afgelegd ter terechtzitting van 17 februari 2022;


een naar wettelijk voorschrift opgemaakt proces-verbaal van aangifte d.d. 16 januari 2019,opgenomen op pagina 23 e.v. van het dossier van Politie Noord-Nederland met nummer PL01002019028344 / PL0100-2019014439 / PL0100-2018283832 d.d. 29 oktober 2019, inhoudend de verklaring van [getuige 2] .




Bewezenverklaring

De rechtbank acht het onder 2 ten laste gelegde wettig en overtuigend bewezen, met dien verstande dat:
2.
hij op 15 januari 2019 te Scheemda, in de gemeente Oldambt, tezamen en in vereniging met een ander een hoeveelheid brandstof (diesel), dat toebehoorde aan [benadeelde partij 2] , heeft weggenomen met het oogmerk om het zich wederrechtelijk toe te eigenen.
Verdachte zal van het meer of anders ten laste gelegde worden vrijgesproken, aangezien de rechtbank dat niet bewezen acht.
Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet geschaad in de verdediging.



Strafbaarheid van het bewezenverklaarde Het bewezenverklaarde levert op:

2. diefstal door twee of meer verenigde personen
Dit feit is strafbaar nu geen omstandigheden aannemelijk zijn geworden die de strafbaarheid uitsluiten.



Strafbaarheid van verdachte
De rechtbank acht verdachte strafbaar nu niet van enige strafuitsluitingsgrond is gebleken.


Strafmotivering


Vordering van de officier van justitie

De officier van justitie heeft gevorderd dat verdachte ter zake van het onder 1 en 2 ten laste gelegde wordt veroordeeld tot een taakstraf van 200 uren en een voorwaardelijke gevangenisstraf van 4 maanden met een proeftijd van 3 jaren.

Standpunt van de verdediging

De raadsman heeft gepleit voor een geheel voorwaardelijke straf of een taakstraf voor een beperkt aantal uren.

Oordeel van de rechtbank

Bij de bepaling van de straf heeft de rechtbank rekening gehouden met de aard en de ernst van het bewezen en strafbaar verklaarde, de omstandigheden waaronder dit is begaan, de persoon van verdachte zoals deze naar voren is gekomen uit het onderzoek ter terechtzitting en de over verdachte opgemaakte rapportage, het uittreksel uit de justitiële documentatie, alsmede de vordering van de officier van justitie en het pleidooi van de verdediging.
De rechtbank heeft in het bijzonder het volgende in aanmerking genomen.
In de nacht van 14 op 15 januari 2019 heeft verdachte zich schuldig gemaakt aan diefstal in vereniging van diesel uit een vrachtwagen. Verdachte en medeverdachte [medeverdachte] zijn samen diep in de nacht naar het industrieterrein aan de Lutkelant gegaan en hebben daar met een jerrycan brandstof uit de tank van een geparkeerde vrachtwagen gestolen. Toen zij door de vrachtwagenchauffeur werden betrapt, zijn ze er met de jerrycan snel vandoor gegaan. De verdachte heeft als mededader van deze diefstal, door aldus te handelen, getoond geen enkel respect te hebben voor andermans goederen en eigendommen. Ook heeft verdachte door zijn handelen het gedupeerde bedrijf financiële schade en overlast bezorgd. Verdachte heeft daar op geen enkele wijze rekening mee gehouden en heeft zich enkel laten leiden door financieel gewin.
De rechtbank heeft acht geslagen op het uittreksel justitiële documentatie van verdachte, waaruit blijkt dat hij meermalen is veroordeeld voor vermogensdelicten.
De rechtbank houdt in strafverminderende mate rekening met de omstandigheid dat sprake is van “undue delay” in de zin van artikel 6 EVRM. Vanaf het moment waarop verdachte is gehoord en deze er, gelet op de inhoud van het verhoor, van uit mocht gaan dat hij strafrechtelijk zou worden vervolgd, tot aan deze uitspraak van de rechtbank is drie jaar verstreken. Daarnaast houdt de rechtbank rekening met artikel 63 van het Wetboek van Strafrecht.
Aangezien verdachte vrij wordt gesproken van het onder 1 ten laste gelegde, komt de rechtbank tot een aanzienlijk lagere straf dan door de officier van justitie is geëist. Alles afwegende acht de rechtbank een taakstraf voor de duur van 50 uren passend en geboden.



Toepassing van wetsartikelen
De rechtbank heeft gelet op de artikelen 9, 22c, 22d, 63 en 311 van het Wetboek van Strafrecht. Deze voorschriften zijn toegepast, zoals zij ten tijde van het bewezenverklaarde rechtens golden dan wel ten tijde van deze uitspraak gelden.



Uitspraak



De rechtbank

Verklaart niet bewezen hetgeen verdachte onder 1 is ten laste gelegd en spreekt verdachte daarvan vrij.
Verklaart het onder 2 ten laste gelegde bewezen, te kwalificeren en strafbaar zoals voormeld en verdachte daarvoor strafbaar.
Verklaart niet bewezen hetgeen aan verdachte meer of anders is ten laste gelegd dan het bewezenverklaarde en spreekt verdachte daarvan vrij.
Veroordeelt verdachte tot:



een taakstraf voor de duur van 50 uren.


Beveelt dat voor het geval de veroordeelde de taakstraf niet naar behoren verricht, vervangende hechtenis voor de duur van 25 dagen zal worden toegepast.
Beveelt dat de tijd door de veroordeelde vóór de tenuitvoerlegging van deze uitspraak in verzekering doorgebracht, bij de (eventuele) uitvoering van de opgelegde taakstraf geheel in mindering zal worden gebracht naar de maatstaf van 2 uren per dag inverzekeringstelling.

Dit vonnis is gewezen door mr. J. Edgar, voorzitter, mr. L.W. Janssen en mr. J.G.F. van Boven, rechters, bijgestaan door mr. G. Langius, griffier, en uitgesproken ter openbare terechtzitting van deze rechtbank op 3 maart 2022.

De griffier is buiten staat dit vonnis mede te ondertekenen.


",Rechtbank Noord-Nederland,2022-03-03,2022-03-03,18/151261-20,Uitspraak,,"Wetboek van Strafrecht 63
Wetboek van Strafrecht 311
",Strafrecht,Eerste aanleg - meervoudig,"
De rechtbank spreekt verdachte vrij voor het medeplegen van een overval op een bezorger van de benadeelde partij. Naar het oordeel van de rechtbank is niet buiten gerede twijfel komen vast te staan dat het verdachte en medeverdachte zijn geweest die de overval hebben gepleegd. De rechtbank veroordeelt verdachte voor een diefstal in vereniging van diesel tot een taakstraf van 50 uur.
","

Rechtspraak.nl

",De rechtbank spreekt verdachte vrij voor het medeplegen van een overval op een bezorger van de benadeelde partij. Naar het oordeel van de rechtbank is niet buiten gerede twijfel komen vast te staan dat het verdachte en medeverdachte zijn geweest die de overval hebben gepleegd. De rechtbank veroordeelt verdachte voor een diefstal in vereniging van diesel tot een taakstraf van 50 uur.
418,ECLI:NL:RBZWB:2022:1086,"

RECHTBANK ZEELAND-WEST-BRABANT  


Strafrecht



Zittingsplaats: Middelburg



parketnummer: 02-095072-21  




vonnis van de meervoudige kamer van 3 maart 2022




in de strafzaak tegen 





          [verdachte] , 

geboren op [geboortedag] 1992 te [geboorteplaats] ,
niet als ingezetene in de basisadministratie persoonsgegevens ingeschreven en zonder bekende feitelijke woon- of verblijfplaats in Nederland,
raadsvrouw mr. J.E. de Glopper, advocaat te Middelburg. 




1Onderzoek van de zaak
De zaak is inhoudelijk behandeld op de zitting van 17 februari 2022, waarbij de officier van justitie, mr. T.C.M. Hendriks, en de verdediging hun standpunten kenbaar hebben gemaakt.



2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte op 5 april 2021:

feit 1: 
        [naam 1] heeft mishandeld door hem met kracht bij de arm vast te pakken en tegen het lichaam te duwen;

feit 2: heeft geprobeerd [naam 1] zwaar lichamelijk letsel toe te brengen door met kracht met een theepot in de richting van zijn hoofd te slaan, subsidiair ten laste gelegd als bedreiging;

feit 3: een ruit van de woning van [naam 1] heeft vernield; 

feit 4: de auto van [naam 2] heeft vernield;

feit 5: heeft geprobeerd [naam 3] zwaar lichamelijk letsel toe te brengen door haar meermalen met kracht met een urinaal tegen het hoofd te slaan, subsidiair ten laste gelegd als mishandeling; 

feit 6: een ruit van het ziekenhuis [ziekenhuis] heeft vernield.




3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 




4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte de (primair) ten laste gelegde feiten heeft begaan en baseert zich daarbij op de bewijsmiddelen zoals deze blijken uit het dossier. De officier van justitie heeft zich op basis van de Pro Justitia rapportage van psychiater J. Marx van 12 juli 2021 en de toelichting van de psychiater ter zitting op het standpunt gesteld dat verdachte als volledig ontoerekeningsvatbaar moet worden beschouwd en dat hij daarom ten aanzien van alle feiten moet worden ontslagen van alle rechtsvervolging.



4.2


Het standpunt van de verdediging

De verdediging is van mening dat verdachte moet worden vrijgesproken van het onder feit 2 primair en subsidiair ten laste gelegde (poging zware mishandeling, subsidiair bedreiging van aangever [naam 1] ). Uit de gedragingen van de verdachte kan volgens de verdediging niet worden opgemaakt dat verdachte voornemens was om aangever met een theepot op het hoofd te slaan. Evenmin kan uit die gedragingen worden opgemaakt dat de verdachte aangever heeft bedreigd met zwaar lichamelijk letsel of enig misdrijf tegen het leven gericht. Verder kan uit het dossier niet worden opgemaakt dat verdachte met kracht richting aangever heeft geslagen.
De verdediging is voorts van mening dat de verdachte ook van het onder feit 5 primair ten laste gelegde (poging zware mishandeling van aangeefster [naam 3] ) moet worden vrijgesproken. Verdachte heeft aangeefster met een kunststof voorwerp (een urinaal) op het hoofd geslagen, maar daarmee kan geen zwaar lichamelijk letsel worden toegebracht. 
Ten aanzien van de overige feiten (feiten 1, 3, 4, 5 subsidiair en 6) heeft de verdediging zich op het standpunt gesteld dat verdachte ten tijde van de tenlastegelegde feiten, gelet op het rapport van psychiater J. Marx van 12 juli 2021, volledig ontoerekeningsvatbaar was en om die reden moet worden ontslagen van alle rechtsvervolging. Subsidiair verzoekt de verdediging ook wat betreft feit 2 (primair en subsidiair) en feit 5 (primair), om verdachte ten aanzien van deze feiten te ontslaan van alle rechtsvervolging.




4.3

Het oordeel van de rechtbank


4.3.1


De bewijsmiddelen

De bewijsmiddelen zijn in bijlage II aan dit vonnis gehecht.



4.3.2


De bijzondere overwegingen met betrekking tot het bewijs


Ten aanzien van feit 2, primair (poging zware mishandeling [naam 1] )

Op grond van de bewijsmiddelen kan worden vastgesteld dat de verdachte eenmaal heeft gepoogd om met een theepot op het hoofd van aangever te slaan, maar uit het dossier blijkt niet met welke kracht verdachte dat deed. Gelet daarop kan niet worden vastgesteld dat door het handelen van verdachte de aanmerkelijke kans op zwaar lichamelijk letsel bij aangever is ontstaan. Verdachte zal daarom worden vrijgesproken van de poging tot zware mishandeling van aangever [naam 1] .




Ten aanzien van feit 2, subsidiair (bedreiging [naam 1] )

Uit de verklaringen van (de destijds 82-jarige) aangever [naam 1] en zijn echtgenote, getuige [getuige 1] , blijkt dat de verdachte zonder enige aanleiding de woning van aangever is binnengedrongen, dat verdachte een theepot pakte en heeft geprobeerd deze theepot op het hoofd van aangever te slaan. Onder deze omstandigheden is de rechtbank van oordeel dat bij aangever in redelijkheid de vrees kon ontstaan dat hij zwaar lichamelijk letsel zou kunnen oplopen. De rechtbank acht de subsidiair ten laste gelegde bedreiging met zwaar lichamelijk letsel daarom wettig en overtuigend bewezen.




Ten aanzien van feit 5, primair (poging zware mishandeling [naam 3] )

Uit de verklaring van aangeefster [naam 3] blijkt dat zij meerdere keren met een kunststof urinaal op het hoofd is geslagen. Getuigen [getuige 2] en [getuige 3] hebben gezien dat verdachte meerdere keren met kracht sloeg. Verder blijkt uit het dossier dat aangeefster hieraan een hoofdwond heeft overgehouden en dat verdachte met het urinaal het raam van een branddeur heeft ingeslagen. Door met kracht met een urinaal meerdere keren op een kwetsbaar onderdeel van het lichaam, te weten het hoofd van aangeefster, te slaan bestond de aanmerkelijke kans dat aangeefster zwaar lichamelijk letsel zou oplopen, welke kans verdachte, gelet op de uiterlijke verschijningsvorm van zijn handelen, bewust heeft aanvaard. De poging tot het toebrengen van zwaar lichamelijk letsel acht de rechtbank daarom wettig en overtuigend bewezen.




Ten aanzien van de feiten 1, 3, 4 en 6

Nu verdachte ten aanzien van deze feiten geen vrijspraak heeft bepleit, zullen deze feiten zonder verdere bespreking wettig en overtuigend bewezen worden verklaard en zal worden volstaan met een opgave van de bewijsmiddelen.





4.4


De bewezenverklaring 

De rechtbank acht wettig en overtuigend bewezen dat verdachte:




feit 1

op 5 april 2021 te Sluiskil, gemeente Terneuzen, [naam 1] heeft mishandeld door hem met kracht bij de arm vast te pakken en tegen het lichaam te duwen; 




feit 2, subsidiair

op 5 april 2021 te Sluiskil, gemeente Terneuzen, [naam 1] heeft bedreigd met zware mishandeling, door met een theepot te slaan in de richting van het hoofd van die [naam 1] ; 




feit 3

op 5 april 2021 te Sluiskil, gemeente Terneuzen, opzettelijk en wederrechtelijk een ruit die geheel aan [naam 1] toebehoorde, heeft vernield;




feit 4

op 5 april 2021 te Sluiskil, gemeente Terneuzen, opzettelijk en wederrechtelijk een auto, merk Opel, type Astra, kenteken [kenteken] , die geheel aan [naam 2] toebehoorde, 
heeft vernield; 




feit 5, primair 

op 5 april 2021 te Terneuzen ter uitvoering van het door verdachte voorgenomen misdrijf om aan [naam 3] opzettelijk zwaar lichamelijk letsel toe te brengen, met dat opzet meermalen (met kracht) met een urinaal tegen het hoofd en tegen het lichaam heeft geslagen, terwijl de uitvoering van dat voorgenomen misdrijf niet is voltooid;




feit 6

op 5 april 2021 te Terneuzen opzettelijk en wederrechtelijk een ruit, die geheel aan ziekenhuis [ziekenhuis] toebehoorde, heeft vernield. 



Voor zover er in de tenlastelegging kennelijke taal- en/of schrijffouten voorkomen, zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken.







5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Ten aanzien van de strafbaarheid van de verdachte overweegt de rechtbank het volgende.



In de Pro Justitia rapportage van psychiater J. Marx van 12 juli 2021 komt de psychiater tot de conclusie dat bij verdachte sprake was van een psychiatrisch toestandsbeeld, te weten een delirium. Bij verdachte was ten tijde van het ten laste gelegde een Covid-19 besmetting geconstateerd. Het delirium kan volgens de psychiater veroorzaakt zijn door (een combinatie van) de coronabesmetting en/of het door verdachte opgelopen hoofdtrauma en/of door mogelijk alcoholgebruik. Een delirium kenmerkt zich door een stoornis in het bewustzijn en een verminderd besef van de omgeving. De cognitieve functies zijn dan ernstig verstoord. De stemming is bij een delirium doorgaans angstig en de omgeving kan worden ervaren als bedreigend. Gedurende een delirium is het feitelijk niet mogelijk het handelen in vrije wil te bepalen. De psychiater heeft daarom geadviseerd om verdachte volledig ontoerekeningsvatbaar te verklaren. 



Ter zitting heeft de psychiater zijn rapport nader toegelicht. De psychiater heeft naar voren gebracht dat het door hem aangeduide delirium bij verdachte een fluctuerend verloop heeft gekend, verspreid over meerdere uren waarin het op momenten beter leek te gaan met verdachte. Een dergelijk fluctuerend verloop zoals bij verdachte is waargenomen is volgens de psychiater meer typerend voor een delirium dat is veroorzaakt door een infectieziekte (zoals Covid-19) dan voor een delirium dat is veroorzaakt door alcoholgebruik. In dat laatste geval kent een delirium namelijk een veel korter verloop en eindigt doorgaans in het uitslapen van een roes.



De rechtbank stelt vast dat er geen aanwijzingen zijn dat het delirium is ontstaan door het hoofdtrauma, nu verdachte de wond aan zijn hoofd pas heeft opgelopen nadat hij voor de ten laste gelegde feiten in voorlopige hechtenis was genomen. Verder kan op grond van het dossier onvoldoende worden vastgesteld dat de verdachte ten tijde van de bewezen verklaarde feiten alcohol had gedronken. Er is ten tijde van de feiten ook geen onderzoek gedaan naar eventueel alcoholgebruik van verdachte. 



De rechtbank gaat er gelet op het vorenstaande vanuit dat het delirium bij verdachte is veroorzaakt door de coronabesmetting en verdachte dus niet verwijtbaar heeft bijgedragen aan het ontstaan van het delirium. 



Gelet hierop is de rechtbank van oordeel dat de bewezen verklaarde feiten niet aan verdachte kunnen worden toegerekend, zodat verdachte van al deze feiten ontslagen dient te worden van rechtsvervolging.




6De benadeelde partij

De benadeelde partij [naam 3] vordert een schadevergoeding van € 760,00 voor feit 5. 
De rechtbank zal de benadeelde partij, gelet op artikel 361, tweede lid, van het Wetboek van Strafvordering niet-ontvankelijk verklaren in haar vordering, nu aan de verdachte geen straf of maatregel wordt opgelegd en ook geen toepassing wordt gegeven aan artikel 9a van het Wetboek van Strafrecht. Dat brengt mee dat de benadeelde partij haar vordering slechts bij de burgerlijke rechter kan aanbrengen.




7De wettelijke voorschriften
De beslissing berust op de artikelen 57, 285, 300, 302 en 350 van het Wetboek van Strafrecht zoals deze artikelen luidden ten tijde van het bewezenverklaarde.



8De beslissing
De rechtbank:



Vrijspraak


- spreekt verdachte vrij van het onder feit 2 primair ten laste gelegde feit;



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd;
- verklaart dat het bewezen verklaarde het volgende strafbare feit oplevert:


feit 1: mishandeling;


feit 2, subsidiair: bedreiging met zware mishandeling;


feit 3: opzettelijk en wederrechtelijk enig goed dat geheel of ten dele aan een ander toebehoort, vernielen;


feit 4: opzettelijk en wederrechtelijk enig goed dat geheel of ten dele aan een ander toebehoort, vernielen;


feit 5, primair: poging tot zware mishandeling;


feit 6: opzettelijk en wederrechtelijk enig goed dat geheel of ten dele aan een ander toebehoort, vernielen;



- verklaart verdachte niet strafbaar voor het bewezen verklaarde en ontslaat verdachte van alle rechtsvervolging;



Benadeelde partij


- verklaart de benadeelde partij [naam 3] niet-ontvankelijk in de vordering en bepaalt dat de vordering bij de burgerlijke rechter kan worden aangebracht.



Dit vonnis is gewezen door mr. J. Bergen, voorzitter, mr. A.B. Scheltema Beduin en mr. J.P.E. Mullers, rechters, in tegenwoordigheid van mr. H. Holtgrefe, griffier, en is uitgesproken ter openbare zitting op 3 maart 2022.



De oudste en de jongste rechter zijn buiten staat dit vonnis mede te ondertekenen.















",Rechtbank Zeeland-West-Brabant,2022-03-03,2022-03-03,02-095072-21,Uitspraak,,,Strafrecht,Op tegenspraak,"
Bewezenverklaring meerdere feiten. Verdachte is volledig ontoerekeningsvatbaar. De rechtbank gaat ervan uit dat er bij verdachte ten tijde van het bewezen verklaarde sprake was van een delirium, veroorzaakt door Covid-19. Ontslag van alle rechtsvervolging.
","

Rechtspraak.nl

","Bewezenverklaring meerdere feiten. Verdachte is volledig ontoerekeningsvatbaar. De rechtbank gaat ervan uit dat er bij verdachte ten tijde van het bewezen verklaarde sprake was van een delirium, veroorzaakt door Covid-19. Ontslag van alle rechtsvervolging."
419,ECLI:NL:GHARL:2022:1556,"

GERECHTSHOF ARNHEM-LEEUWARDEN


locatie Arnhem 



afdeling civiel recht, handel



zaaknummer gerechtshof 200.278.506
(zaaknummer rechtbank Overijssel, locatie Almelo, 221205)




arrest van 1 maart 2022 




in de zaak van





1 [appellant1] ,
2. 	[appellante2] ,
3.	[appellante3] , 

allen wonende te [woonplaats1] (Rusland),
appellanten in het principaal hoger beroep,
geïntimeerden in het (voorwaardelijk) incidenteel hoger beroep,
in eerste aanleg: gedaagden in conventie, eisers in reconventie,
advocaat: mr. C.M.F. Pennings,



tegen:





          [geïntimeerde]
        ,
wonende te [woonplaats1] (Rusland),
geïntimeerde in het principaal hoger beroep, 
appellant in het (voorwaardelijk) incidenteel 
in eerste aanleg: eiser in conventie, verweerder in reconventie,
hierna: [geïntimeerde] ,
advocaat: mr. F.J. Bleker.



Hierna zal appellant sub 1 [appellant1] , appellante sub 2 [appellante2] , appellante sub 3 [appellante3] en appellanten gezamenlijk [appellanten] c.s. (in meervoud) worden genoemd. 





1Het verdere verloop van het geding in hoger beroep


1.1.
De bij tussenarrest van 6 juli 2021 bepaalde mondelinge behandeling van de zaak heeft op 9 december 2021 plaatsgevonden. De spreekaantekeningen van de advocaten zijn aan het proces-verbaal van die zitting gehecht.


1.2.
Vervolgens heeft het hof arrest bepaald op het door [appellanten] c.s. overgelegde procesdossier.





2De vaststaande feiten


2.1.
Het hof gaat in hoger beroep uit van de feiten zoals beschreven in de rechtsoverwegingen 2.1 tot en met 2.13 van het (bestreden) vonnis van 6 november 2019.





3Het geschil en de beslissing in eerste aanleg; het geschil in hoger beroep 


3.1.


          [geïntimeerde] heeft bij de rechtbank in de hoofdzaak in conventie – samengevat – gevorderd:
I 	voor recht te verklaren dat [appellanten] c.s. zijn tekortgeschoten in de uitvoering van de overeenkomst tot bewaarneming, althans zijn tekortgeschoten in de nakoming van de overeenkomst van opdracht en dat zij aansprakelijk zijn voor de daardoor door [geïntimeerde] geleden schade, met verwijzing naar de schadestaatprocedure;
II 	ingeval de overeenkomst tussen [geïntimeerde] en [appellanten] c.s. (deels) een overeenkomst van opdracht inhoudt, [appellanten] c.s. te veroordelen tot het afleggen van (ook financiële) rekening en verantwoording over de wijze waarop zij zich van hun opdracht hebben gekweten, binnen 14 dagen na de datum van dit vonnis, op straffe van een dwangsom van € 100.000 voor iedere dag dat zij nalaten aan die verplichting te voldoen, met een maximum van € 10.000.000;
III 	voor recht te verklaren dat [geïntimeerde] eigenaar is van – en [appellanten] c.s. hoofdelijk te veroordelen tot afgifte van – een vrachtwagen met trailer en twaalf paarden en de in het incident gevorderde originele bescheiden, binnen 14 dagen na de datum van dit vonnis, op straffe van een dwangsom van € 100.000 voor iedere dag dat zij nalaten aan die verplichting te voldoen, met een maximum van € 10.000.000;
IV 	voor recht te verklaren dat gedaagden onrechtmatig jegens [geïntimeerde] hebben gehandeld en hen hoofdelijk te veroordelen tot betaling van de daaruit voortvloeiende schade, met verwijzing naar de schadestaatprocedure;
V 	gedaagden hoofdelijk te veroordelen in de proceskosten, met inbegrip van de kosten van het door [geïntimeerde] gelegde conservatoir beslag en de kosten voor de gerechtelijke bewaring;
VI 	gedaagden hoofdelijk te veroordelen in de nakosten.




3.2.
Daarnaast heeft [geïntimeerde] in de inleidende dagvaarding op grond van art. 843a Rv incidenteel gevorderd [appellanten] c.s. te bevelen aan hem alle bescheiden die informatie bevatten over de eigendomsrechten van de paarden en de vrachtwagen en de correspondentie over (de eigendom van) die zaken af te geven of een leesbare kopie daarvan te verschaffen.



3.3.


          [appellanten] c.s. hebben bij de rechtbank verweer gevoerd tegen de vorderingen in de hoofdzaak in conventie en in het incident. In de hoofdzaak hebben zij in reconventie – samengevat – gevorderd:
i 	het conservatoir beslag op en de gerechtelijke bewaring van de paardenvrachtwagen op te heffen;
ii 	[geïntimeerde] te gebieden de paardenvrachtwagen en de aanhanger aan [appellante3] te retourneren, binnen twee dagen na de datum van dit vonnis, op straffe van een dwangsom van € 5.000 voor iedere dag dat hij hiermee in gebreke blijft, met een maximum van € 750.000;
iii 	[geïntimeerde] te veroordelen tot voldoening van de schade en de aan [appellanten] c.s. verschuldigde bedragen, met verwijzing naar de schadestaatprocedure;
iv 	[geïntimeerde] te veroordelen in de kosten van het geding.

          [geïntimeerde] heeft tegen deze vorderingen verweer gevoerd.




3.4.
Bij vonnis in het incident van 21 november 2018 heeft de rechtbank de vordering van [geïntimeerde] grotendeels toegewezen. In de hoofdzaak heeft de rechtbank bij vonnis van 6 november 2019 in conventie de vorderingen van [geïntimeerde] I tot en met III, V en VI grotendeels toegewezen, onder matiging van de gevorderde dwangsommen. De vorderingen van [appellanten] c.s. in reconventie heeft de rechtbank volledig afgewezen.



3.5.

        [appellanten] c.s. hebben hoger beroep ingesteld tegen beide vonnissen. In het principaal hoger beroep vorderen zij onder aanvoering van veertien grieven de vernietiging van die vonnissen, afwijzing van de vorderingen van [geïntimeerde] en toewijzing van hun eigen, in hoger beroep deels gewijzigde (en deels voorwaardelijke) vorderingen. 



3.6.

        [geïntimeerde] heeft in het principaal hoger beroep geconcludeerd tot bekrachtiging van de vonnissen van de rechtbank. Daarnaast heeft [geïntimeerde] incidenteel hoger beroep ingesteld tegen het eindvonnis en daarin zijn eis in conventie onder III vermeerderd. Hij vordert nu aanvullend dat [appellanten] c.s. worden veroordeeld de paarden, paardenpaspoorten en de originele kentekenbewijzen (het hof begrijpt: van de paardenvrachtwagen) binnen 24 uur aan hem af te geven, te bepalen dat bij niet voldoening daaraan lijfsdwang mag worden toegepast en te bepalen dat [geïntimeerde] is gerechtigd tot tenuitvoerlegging daarvan voor de duur van één jaar. [appellanten] c.s. hebben hiertegen verweer gevoerd.





4De motivering van de beslissing in hoger beroep



waar deze zaak over gaat




4.1.

        [appellanten] c.s. hebben vanaf (in elk geval) 2015 tot begin 2017 een aantal paarden van [geïntimeerde] onder zich gehad, in een paardensportcomplex ( [naam1] ) in [plaats] . [appellante3] heeft een aantal van die paarden getraind en er wedstrijden mee gereden. [appellanten] c.s. hadden tijdens deze activiteiten een paardenvrachtwagen met trailer tot hun beschikking. Eind 2016, begin 2017 is onenigheid ontstaan tussen [appellanten] c.s. en [geïntimeerde] . [geïntimeerde] heeft daarop een nieuwe beheerder voor de paarden aangesteld. Volgens [geïntimeerde] hebben [appellanten] c.s. een aantal van zijn paarden en zijn paardenvrachtwagen verduisterd en hebben zij ook ten onrechte met die paarden verdiend prijzengeld voor zichzelf gehouden. [geïntimeerde] wil dat [appellanten] c.s. zijn paarden, de bijbehorende papieren en de originele kentekenbewijzen van de paardenvrachtwagen (die volgens hem zijn eigendom  is en die hij inmiddels weer in zijn bezit heeft) aan hem teruggeven, dat [appellanten] c.s. rekening en verantwoording afleggen over het door hen gevoerde beheer en dat [appellanten] c.s. zijn schade vergoeden. Op hun beurt willen [appellanten] c.s. de paardenvrachtwagen met trailer – die volgens hen van [appellante3] is – beslagvrij terug en willen zij een vergoeding van [geïntimeerde] voor de verrichte werkzaamheden. Gelet op de samenhang tussen de vorderingen van partijen bij de rechtbank en in hoger beroep en de grieven in het principaal en incidenteel appel, zal het hof die in het navolgende gezamenlijk behandelen. In eerste aanleg was ook partij de coöperatieve vereniging [de vereniging] , waarvan [appellante2] bestuurder was. Ten aanzien van [de vereniging] is de procedure bij de rechtbank geschorst ingevolge artikel 29 Fw. In hoger beroep is [de vereniging] geen partij. 



de bevoegdheid





4.2.
De vordering valt onder het formele en materiële toepassingsbereik van de Verordening (EU) nr. 1215/2012 van het Europees Parlement en de Raad betreffende de rechterlijke bevoegdheid, de erkenning en de tenuitvoerlegging van beslissingen in burgerlijke en handelszaken (herschikking), Pb. EU 2012, L 351/1.  Nu de oorspronkelijke gedaagden (mede) in Nederland woonachtig waren, heeft de Nederlandse rechter internationale rechtsmacht op grond van de hoofdregel van artikel 4 van de verordening. Bovendien zijn de gedaagden verschenen zonder de bevoegdheid te betwisten, zodat de Nederlandse rechter in elk geval internationale rechtsmacht heeft op grond van artikel 26.



toepasselijk recht





4.3.
Tijdens de mondelinge behandeling in hoger beroep heeft de advocaat van [appellanten] c.s. aan de orde gesteld dat alle partijen in deze procedure de Russische nationaliteit hebben en de vraag opgeworpen of daarom misschien – zou het hof oordelen dat [de vereniging] niet de contractspartij van [geïntimeerde] is – op de overeenkomst Russisch recht van toepassing is. 



4.4.
Het hof constateert dat beide partijen bij de rechtbank hun standpunten hebben gebaseerd op Nederlands recht en dat de rechtbank met toepassing van Nederlands recht heeft beslist. Daartegen is geen grief gericht. Voor zover de in 4.3. genoemde opmerking als zodanig is bedoeld, is die in strijd met de twee-conclusieregel te laat opgeworpen. Ook in hoger beroep hebben beide partijen bepalingen uit het Nederlands Burgerlijk Wetboek aangehaald ter nadere bespreking van hun geschil. Uit dit alles leidt het hof af dat partijen (stilzwijgend) ervoor hebben gekozen hun zaak naar Nederlands recht te laten beoordelen (artikel 2:10 BW). De suggestie van de advocaat van [appellanten] c.s. ter zitting dat wellicht Russisch recht van toepassing zou zijn, ziet daaraan voorbij. Ook het hof zal de rechtskeuze van partijen volgen en Nederlands recht toepassen.



contractspartij(en) van [geïntimeerde]





4.5.

        [appellanten] c.s. bestrijden met hun eerste twee grieven het oordeel van de rechtbank dat zij alle drie partij waren bij de overeenkomst met [geïntimeerde] met betrekking tot de paarden. Volgens hen is [de vereniging] na haar oprichting de contractspartij van [geïntimeerde] geworden en was daarvóór alleen sprake van een overeenkomst tussen [appellant1] en [geïntimeerde] . [geïntimeerde] onderschrijft wel het oordeel van de rechtbank. Als meest verstrekkend verweer tegen het standpunt van [appellanten] c.s. voert hij aan dat [appellanten] c.s. bij de rechtbank hebben erkend dat zij alle drie zijn contractspartij waren, welke gerechtelijke erkentenis ook nog wordt ondersteund door de stellingname van [appellanten] c.s. en/of [de vereniging] in aanverwante gerechtelijke procedures. [appellanten] c.s. kunnen volgens [geïntimeerde] niet meer op die erkenning terugkomen. [appellanten] c.s. betwisten dat sprake is van een gerechtelijke erkentenis.



gerechtelijke erkentenis?





4.6.
Volgens art. 154 lid 1 Rv is van een gerechtelijke erkentenis sprake wanneer een partij in een aanhangig geding uitdrukkelijk de waarheid van een of meer stellingen van de wederpartij erkent. Het moet daarbij gaan om een uitdrukkelijke, ondubbelzinnige erkenning. Een gerechtelijke erkentenis kan slechts worden herroepen, indien aannemelijk is dat zij door een dwaling of niet in vrijheid is afgelegd, zo bepaalt lid 2. Aan de hand van de stellingen van beide partijen bij de rechtbank zal het hof onderzoeken of [geïntimeerde] heeft gesteld en [appellanten] c.s. hebben erkend dat [appellanten] c.s. alle drie de contractspartij van [geïntimeerde] waren.



4.7.

        [geïntimeerde] heeft zich in de inleidende dagvaarding op het standpunt gesteld dat hij een overeenkomst heeft gesloten met (alleen) [appellant1] . [geïntimeerde] stelt dat [appellante2] en [appellant1] de paarden tot 1 februari 2017 hebben beheerd, maar dat hij op een gegeven moment de opdracht aan [appellant1] (enkelvoud) heeft beëindigd. [appellanten] c.s. hebben in de conclusie van antwoord (dan ook) gesteld niet te begrijpen op welke grondslag [appellante2] en [appellante3] worden aangesproken. In reactie op bepaalde stellingen van [appellanten] c.s. heeft [geïntimeerde] bij repliek in conventie geconstateerd, na nog eens te hebben herhaald dat er alleen een overeenkomst is gesloten tussen hem en [appellant1] , dat [appellante2] zichzelf kennelijk ook als opdrachtnemer ziet en dat [appellante3] de paarden van [geïntimeerde] heeft getraind, op grond waarvan zij dus allen bij het beheer betrokken zijn geweest. Hij ziet deze stellingen van [appellanten] c.s. als erkenningen dat zij feitelijk allen het beheer van de paarden hebben uitgevoerd en meent daarom enkele van zijn vorderingen óók tegen [appellante2] en [appellante3] te moeten richten (en wijzigt daarom zijn eis). [appellanten] c.s. stellen bij dupliek in conventie weliswaar dat vast staat dat zij met [geïntimeerde] een overeenkomst van opdracht hebben gesloten, maar direct daarna wijzen zij er nogmaals op dat [geïntimeerde] herhaaldelijk heeft gesteld [appellant1] (enkelvoud) de opdracht tot huisvesting, verzorging en training van de paarden te hebben gegeven. Vervolgens stellen zij weer dat [appellanten] c.s. recht hebben op loon, maar ook dat [appellant1] (enkelvoud) jarenlang geen loon of beloning heeft gehad, dat de onkosten van [appellanten] c.s. niet zijn vergoed en dat [appellanten] c.s. de werkzaamheden beroeps- of bedrijfsmatig zijn aangegaan en zij daarom aanspraak hebben op betaling van loon en onkosten. Uit deze stellingname trekt [geïntimeerde] bij dupliek in reconventie de conclusie dat hij met hen alle drie een overeenkomst heeft gesloten.



4.8.
Gelet op het verloop van het partijdebat is het niet zo dat [geïntimeerde] zelf wel ondubbelzinnig (en deugdelijk onderbouwd) heeft gesteld dat [appellanten] c.s. partij waren bij de met hem gesloten overeenkomst. Hij lijkt er immers zelf eigenlijk vanuit te gaan dat dat niet zo is en hij stelt het ook niet uitdrukkelijk in zijn inleidende dagvaarding of conclusie van repliek in conventie. Hij stelt in die conclusie alleen dat de feitelijke betrokkenheid van [appellante2] en [appellante3] bij de uitvoering van de overeenkomst hem noopt een deel van zijn vorderingen ook tegen hen te richten en niet (uitdrukkelijk) óók dat zij volgens hem ook daadwerkelijk medecontractspartijen waren. De daarop volgende stelling, bij dupliek in conventie, dat vast staat dat [appellanten] c.s. met [geïntimeerde] een overeenkomst van opdracht hebben gesloten, moet in dat licht worden bezien en is zo bezien geen erkenning van een gelijkluidende stelling van [geïntimeerde] , zeker gelet op de kanttekeningen die [geïntimeerde] daar zelf bij plaatst. Dat geldt temeer waar ook [appellanten] c.s. direct daaropvolgend [geïntimeerde] eigen stelling dat alleen [appellant1] contractspartij was nogmaals aanhalen. Ook is hierbij van belang dat [geïntimeerde] redenering – die erop neer komt dat iemand die een overeenkomst feitelijk uitvoert, (enkel daardoor) ook contractspartij wordt – op zichzelf niet juist is. Verder doet afbreuk aan de duidelijkheid van de beweerde erkenning door [appellanten] c.s. dat zij vervolgens niet steeds ‘ [appellanten] c.s.’  maar ook (alleen) [appellant1] noemen als degene(n) die door de overeenkomst van opdracht bepaalde aanspraken op betaling door [geïntimeerde] zou(den) hebben. Dit inconsequente patroon van partijbenamingen zet zich voort in de conclusie van dupliek. Bij dit alles komt ook nog dat de aanduiding ‘ [appellanten] c.s.’ in de processtukken bij de rechtbank door hen niet (expliciet) is beperkt tot [appellant1] , [appellante2] en [appellante3] , maar volgens die stukken óók sloeg op [de vereniging] (tegen welke rechtspersoon de procedure in conventie bij de rechtbank wegens faillissement werd geschorst). Eigenlijk poneert [geïntimeerde] pas ná de conclusie van dupliek in conventie (bij dupliek in reconventie) de stelling dat [appellanten] c.s. alle drie zijn contractspartij waren.



4.9.
Bij deze stand van zaken is naar het oordeel van het hof geen sprake van een ondubbelzinnige, gerechtelijke erkenning door [appellanten] c.s. van een stelling van [geïntimeerde] in de procedure bij de rechtbank waaraan [appellanten] c.s. in hoger beroep zijn gebonden. Daarmee wordt toegekomen aan de inhoudelijke beoordeling van de grieven 1 en 2 van [appellanten] c.s., over de vraag wie contractspartij was of waren bij de met [geïntimeerde] gesloten overeenkomst.



positie [appellant1]





4.10.
Op grond van de stellingen van partijen, zowel in eerste aanleg als in hoger beroep, staat vast dat [geïntimeerde] in elk geval aan [appellant1] mondeling de opdracht tot het beheer en trainen van zijn paarden (uiteindelijk bij [naam1] te [plaats] ) heeft gegeven. Op grond daarvan staat vast dat in elk geval [appellant1] contractspartij van [geïntimeerde] is geweest.



positie [de vereniging]





4.11.

        [appellanten] c.s. stellen, samengevat, dat [de vereniging] door [appellante2] is opgericht met medeweten van en instemming door [geïntimeerde] ten behoeve van het beheer en de training van zijn paarden en dat met de oprichting van [de vereniging] iedere overeenkomst tussen [geïntimeerde] en [appellant1] is geëindigd. Alle rekeningen voor het beheer en de training van de paarden zijn daarna om die reden op naam van [de vereniging] aan [geïntimeerde] gericht en door [geïntimeerde] aan [de vereniging] voldaan, aldus [appellanten] c.s. [geïntimeerde] heeft gemotiveerd betwist dat [de vereniging] zijn contractspartij is geworden, onder meer door te verwijzen naar (eerdere) andersluidende stellingen van [appellanten] c.s. en [de vereniging] in de overige gerechtelijke procedures die er over deze kwestie zijn geweest. Hij wijst erop dat in die andere procedures en in deze procedure bij de rechtbank [appellanten] c.s. hebben gesteld dat [geïntimeerde] [appellant1] en [appellante2] de opdracht heeft gegeven de stoeterij te exploiteren. Het mag zo zijn, aldus [geïntimeerde] , dat [de vereniging] door [appellante2] is opgericht ter uitvoering van de opdracht, maar dat gaat [geïntimeerde] niet aan: hij wist er niet van en heeft er niet mee ingestemd. [geïntimeerde] erkent op verzoek van [appellant1] vanaf enig moment voor de verleende diensten te hebben betaald op een door [appellanten] c.s. aangewezen bankrekening van [de vereniging] , maar dat rechtvaardigt volgens hem niet de conclusie dat hij met [de vereniging] een overeenkomst heeft gesloten. [geïntimeerde] ziet [de vereniging] slechts als een door [appellanten] c.s. opgericht en gebruikt vehikel ter uitvoering van de overeenkomst met [geïntimeerde] . 



4.12.
Het hof stelt vast dat de stelling van [appellanten] c.s. dat [de vereniging] contractspartij van [geïntimeerde] is geworden een bevrijdend verweer betreft. [appellanten] c.s. erkennen immers dat [geïntimeerde] en [appellant1] een overeenkomst hebben gesloten, maar stellen dat die is komen te vervallen door de latere overeenkomst tussen [geïntimeerde] en [de vereniging] . De bewijslast van die stelling rust daarmee op [appellanten] c.s. Tegenover de gemotiveerde betwisting door [geïntimeerde] hebben [appellanten] c.s. die echter onvoldoende nader toegelicht aan de hand van concrete feiten en omstandigheden, waaruit de juistheid ervan kan blijken. Ook een gespecificeerd bewijsaanbod van zodanige feiten en omstandigheden ontbreekt, zodat het hof – zonder dat aan bewijslevering door [appellanten] c.s. wordt toegekomen – aan hun stelling voorbij gaat. Daarmee is niet komen vast te staan dat [de vereniging] in plaats van [appellant1] contractspartij van [geïntimeerde] is geworden.



positie [appellante2]





4.13.
De vraag is of, zoals [geïntimeerde] stelt, ook [appellante2] zijn contractspartij was. [geïntimeerde] heeft gesteld, zowel bij de rechtbank als in hoger beroep, dat hij alleen aan [appellant1] een opdracht heeft gegeven, maar dat [appellante2] actief betrokken was bij het beheer en de training van de paarden, dat zij (indirect) contact onderhield met [geïntimeerde] , facturen stuurde en verantwoording aflegde over de verblijfplaats van de paarden. [geïntimeerde] heeft er verder op gewezen dat [appellante2] zichzelf ook zag als opdrachtnemer en heeft dat bij dupliek in reconventie tot zijn stelling gemaakt. Bij de rechtbank hebben [appellanten] c.s. gesteld dat [geïntimeerde] aan [appellant1] en [appellante2] opdracht heeft gegeven om de stoeterij/ [naam1] te exploiteren. Vervolgens stellen zij echter niet dat beiden die opdracht hebben aanvaard, maar dat [de vereniging] de overeenkomst is aangegaan. In hoger beroep  stellen [appellanten] c.s. dat [appellante2] enkel [appellant1] en [appellante3] is gevolgd om laatstgenoemde te begeleiden binnen de ruitersport en dat zij bestuurder is geworden van [de vereniging] om zo administratieve werkzaamheden voor [de vereniging] te kunnen verrichten, maar dat uit niets blijkt van een overeenkomst tussen haar en [geïntimeerde] . [appellanten] c.s. stellen verder nog dat het [appellant1] was toegestaan, op grond van art. 7:404 BW, de opdracht onder zijn verantwoordelijkheid door anderen te laten uitvoeren, maar dat die anderen daardoor nog niet contractueel mede-aansprakelijk worden voor de nakoming van de opdracht. Van mede-opdrachtnemerschap op grond van art. 7:407 lid 2 BW is naar hun mening geen sprake. 



4.14.
Het hof stelt vast dat partijen ook met betrekking tot de vraag of [appellante2] naast [appellant1] contractspartij was zich over en weer niet scherp en consequent hebben uitgelaten. Van zijn – uiteindelijke – stelling dat ook [appellante2] opdrachtnemer is, draagt [geïntimeerde] de bewijslast. Hij grondt die stelling op het (door [appellanten] c.s. niet betwiste en daarom vaststaande) feit dat (ook) [appellante2] de opdracht feitelijk uitvoerde en op de stelling van [appellanten] c.s. (bij dupliek in conventie) dat [appellante2] mede-opdrachtnemer was. Eerder (rechtsoverwegingen 4.7 tot en met 4.9) heeft het hof echter al uiteengezet dat en waarom van een gerechtelijke erkentenis op dit punt geen sprake is en dat het feitelijk uitvoeren van een overeenkomst van opdracht niet zonder meer leidt tot het verkrijgen van de hoedanigheid van (mede)contractspartij. Dat [appellanten] c.s. in dit kader artikel 7:404 BW hebben aangehaald ziet het hof als een kennelijke misslag. Het hof leidt uit hun stellingen af dat bedoeld is te zeggen dat een hulppersoon (in dit geval [appellante2] ) van de opdrachtnemer (in dit geval [appellant1] ) niet als zodanig zelf contractspartij wordt. De situatie als bedoeld in artikel 7:404 BW ziet op gevallen waarin de opdrachtnemer de opdracht laat uitvoeren door een persoon die samen met hem of in zijn dienst een beroep of bedrijf uitoefent en met het oog op wiens kwaliteiten of eigenschappen de opdracht is verleend. In dat geval dient de bewuste persoon de werkzaamheden te verrichten maar blijft daarnaast de opdrachtnemer ook zelf aansprakelijk. Gesteld noch gebleken is dat een dergelijke situatie zich hier heeft voorgedaan. Nadere, concrete feiten en omstandigheden waaruit, indien bewezen, zou kunnen volgen dat (en hoe en wanneer) [geïntimeerde] óók met [appellante2] een overeenkomst tot het beheer en trainen van de paarden heeft gesloten, heeft [geïntimeerde] niet gesteld. Dat had wel op zijn weg gelegen, gezien de gemotiveerde betwisting door [appellanten] c.s. in hoger beroep. Het bewijsaanbod van [geïntimeerde] ziet niet specifiek op de totstandkoming van zijn overeenkomst met (ook) [appellante2] . Daarom komt het hof niet toe aan het opdragen van dit bewijs aan [geïntimeerde] en staat in deze procedure niet vast dat ook [appellante2] contractspartij was.



positie [appellante3]





4.15.
Met betrekking tot de door [appellanten] c.s. betwiste stelling van [geïntimeerde] dat ook [appellante3] zijn contractspartij was, geldt hetzelfde. Zijn stelling is gegrond op een vermeende gerechtelijke erkenning, gebaseerd op het gegeven dat zij feitelijk een deel van de overeenkomst met [appellant1] (het trainen van de paarden) uitvoerde, maar ook hier gaan die argumenten niet op. En ook hier ontbreken voldoende concrete, nadere feitelijke stellingen aan de zijde van [geïntimeerde] en een daarop toegespitst bewijsaanbod, zodat deze stelling van [geïntimeerde] wordt gepasseerd zonder dat hij tot het bewijs ervan wordt toegelaten. Ook ten aanzien van [appellante3] kan daarom niet als vaststaand worden aangenomen dat zij mede-contractspartij van [geïntimeerde] was.



4.16.
Het voorgaande betekent dat de grieven 1 (in dit opzicht) en 2 slagen en dat bij de verdere beoordeling van het hoger beroep geldt dat [geïntimeerde] en (alleen) [appellant1] elkaars contractspartij waren. Voor zover ook in andere grieven van [appellanten] c.s. wordt opgekomen tegen het andersluidende oordeel van de rechtbank hierover, slagen die grieven – op dit punt – ook.



gemengde overeenkomst





4.17.
Grief 1 van [appellanten] c.s. is verder, evenals een deel van grief 3, gericht tegen het oordeel van de rechtbank dat de overeenkomst met [geïntimeerde] een gemengde overeenkomst betrof, met elementen van zowel bewaarneming als opdracht. [appellanten] c.s. voeren in hoger beroep aan dat uitsluitend sprake is van bewaarneming, waaronder ook het trainen en berijden van de rijpaarden valt. [geïntimeerde] heeft zich erop beroepen dat [appellanten] c.s. gerechtelijk hebben erkend dat sprake is van een overeenkomst van opdracht.



4.18.
Anders dan bij de vraag wie contractspartij waren bij de overeenkomst, betreft het naar het oordeel van het hof in dit geval wel een ondubbelzinnige en uitdrukkelijke erkenning door [appellanten] c.s. van de stelling van [geïntimeerde] dat sprake was van een overeenkomst van opdracht en dus een gerechtelijke erkentenis. [geïntimeerde] heeft al bij inleidende dagvaarding gesteld dat de overeenkomst (ook) een overeenkomst van opdracht was. [appellanten] c.s. hebben bij de rechtbank expliciet, onder een gelijknamig kopje, gesteld dat met [geïntimeerde] een overeenkomst van opdracht is gesloten, onder vermelding van volgens hen toepasselijke wetsartikelen uit het Burgerlijk Wetboek met betrekking tot de bijzondere overeenkomst van opdracht. Niet is gesteld of gebleken dat zich één van de twee in de wet genoemde gevallen voordoet (zie rov. 4.6) op grond waarvan [appellanten] c.s. deze erkentenis kunnen herroepen en dit hebben zij (dan ook) als zodanig niet gedaan. Als vaststaand wordt aangenomen dat [geïntimeerde] en [appellant1] een overeenkomst van opdracht met elkaar hebben gesloten. De grieven 1 en 3 falen in zoverre.



4.19.
Tegen het oordeel van de rechtbank dat (ook) sprake is van een overeenkomst van bewaarneming is niet gegriefd. [appellanten] c.s. hebben in hun toelichting op de grieven 1 en 3 juist bepleit dat daarvan sprake is. Op grond van het voorgaande zal ook het hof bij de verdere beoordeling van de zaak ervan uitgaan dat tussen [geïntimeerde] en [appellant1] een gemengde overeenkomst bestond waarop de wettelijke bepalingen van zowel bewaarneming als opdracht van toepassing zijn. 



aansprakelijkheid [appellant1] voor eventuele fouten [appellante2] en [appellante3] 





4.20.
Het gegeven dat enkel [appellant1] de formele contractspartij was van [geïntimeerde] , neemt niet weg dat, gelet op de stellingen daarover van beide partijen, de feitelijke uitvoering van de overeenkomst (ook) door [appellante2] en [appellante3] is geschied en dat [appellant1] dient in te staan voor eventuele fouten van deze hulppersonen (artikel 6:76 BW). 




toetsingskader handelen [appellanten] c.s.





4.21.
Het hof onderschrijft wat de rechtbank (in rov. 5.13 en 5.14 van het bestreden eindvonnis) heeft overwogen met betrekking tot de hier relevante verplichtingen uit de tussen [geïntimeerde] en [appellant1] gesloten overeenkomst. Samengevat: [appellant1] moest de zorg betrachten van een goed opdrachtnemer (7:401 BW), waaronder het op de hoogte houden van zijn opdrachtgever [geïntimeerde] van de (werkzaamheden ter) uitvoering van de opdracht, met verantwoording van de wijze waarop dat is gebeurd en het doen van rekening van ontvangen of uitgegeven gelden (art. 7:403 BW), ook voor zover de uitvoering feitelijk door [appellante2] en [appellante3] is geschied. Als bewaarnemer was [appellant1] gehouden de hem toevertrouwde zaken te bewaren en weer terug te geven aan bewaargever [geïntimeerde] (artt. 7:600 en 7:605 BW), de zorg van een goed bewaarnemer in acht te nemen (7:602 BW) en de gedurende de bewaarneming gegenereerde vruchten aan de [geïntimeerde] af te dragen (art. 7:604 BW). 



tekortkomingen met betrekking tot de paarden





4.22.

        [appellanten] c.s. hebben grieven aangevoerd tegen de oordelen van de rechtbank dat de eigendom van het paard [het paard1] door [geïntimeerde] voldoende is onderbouwd en door [appellanten] c.s. onvoldoende is betwist (grief 7), dat [appellanten] c.s. tien paarden van [geïntimeerde] in [plaats] in beheer had (grief 5), dat tegenover [geïntimeerde] tekort is geschoten in de uitvoering van de overeenkomst met betrekking tot die tien paarden door deze niet aan [geïntimeerde] ter beschikking te stellen aan het einde de overeenkomst (grief 6), dat [appellanten] c.s. verplicht zijn die tien paarden (alsnog) aan [geïntimeerde] af te geven (grief 8) op straffe van een dwangsom (grief 9) en dat zij op straffe van een dwangsom rekening en verantwoording moeten afleggen over de wijze van uitvoering van de overeenkomst van opdracht met [geïntimeerde] (onderdeel van grief 3 en grief 4).



eigendom paarden





4.23.
Het hof stelt voorop dat, nu [appellanten] c.s. geen grief hebben gericht tegen het oordeel van de rechtbank over de eigendom van [geïntimeerde] van elf van de door hem genoemde twaalf paarden, dit ook in hoger beroep vast staat. Tegen het oordeel van de rechtbank over de eigendom van het paard [het paard1] is wel een grief gericht. Onder overlegging van een uittreksel van de Fédération Équestre Internationale (hierna: FEI) – waarvan namens [appellanten] c.s. ter zitting in hoger beroep is erkend dat dat geen eigendomsbewijs is – stellen zij dat [het paard1] het gezamenlijk eigendom was van [geïntimeerde] en [appellante3] sinds 18 juli 2016. Zij betwisten opnieuw de juistheid van de door [geïntimeerde] overgelegde schriftelijke verklaring van [naam2] , die heeft verklaard dat [geïntimeerde] de eigenaar van dat paard is. Daarmee hebben zij echter, zoals [geïntimeerde] in reactie op deze grief heeft aangevoerd, de beweerde mede-eigendom van [appellante3] niet nader onderbouwd met nieuwe of andere argumenten dan bij de rechtbank, die concreet maken hoe, wanneer en in hoeverre [appellante3] de mede-eigendom van [het paard1] heeft verkregen. De stelling ter zitting in hoger beroep dat [appellante3] een bepaalde vergoeding van [geïntimeerde] kreeg door als ruiter op het paard te rijden, dat dat een deel van de verkoopopbrengst betreft en dat dat te kwalificeren is als eigendom is door [geïntimeerde] betwist en is door [appellanten] c.s. niet concreet toegelicht. In het licht van alles wat [geïntimeerde] met stukken onderbouwd heeft gesteld over zijn eigendom van het paard [het paard1] (zie rov. 5.32 van het bestreden vonnis in de hoofdzaak) is de betwisting daarvan door [appellanten] c.s. ook in hoger beroep onvoldoende.  Daarom wordt als vaststaand aangenomen dat ook [het paard1] het eigendom van [geïntimeerde] was. Grief 7 faalt.



beheerde paarden





4.24.

        [geïntimeerde] heeft in het incidenteel hoger beroep geen grief gericht tegen het oordeel van de rechtbank dat hij zijn stellingen over het verblijf van de paarden ‘ [het paard11] ’ en [het paard12] bij [appellanten] c.s. te [plaats] onvoldoende heeft onderbouwd en dat ten aanzien van die paarden niet van een tekortkoming in de nakoming van de overeenkomst kan worden gesproken. Daarmee resteert in hoger beroep te beoordelen of van de andere tien paarden waarvan [geïntimeerde] afgifte vordert als vaststaand aangenomen kan worden de stelling van [geïntimeerde] dat die wel in beheer waren bij [appellanten] c.s. aan het einde van de overeenkomst en, zo ja, of ten aanzien van die paarden wel sprake is van tekortschietend handelen door [appellant1] , zoals de rechtbank volgens [appellanten] c.s. ten onrechte heeft geoordeeld. 



4.25.
Het hof stelt voorop dat volgens stellingen van [appellanten] c.s. [appellant1] op mondelinge instructie van [geïntimeerde] vanaf medio november 2014 paarden is gaan beheren bij [naam1] te [plaats] en dat [geïntimeerde] in de periode 2015 tot en met 2017 een groot aantal paarden naar [naam1] heeft laten vervoeren om die daar te laten beheren en trainen. Op grond van een e-mail van [appellante2] aan zijn secretaresse van 6 oktober 2016 stelt [geïntimeerde] dat de daarin genoemde paarden 1. [het paard2] , 2. [het paard3] , 3. [het paard4] , 4. [het paard5] , 5. [het paard6] , 6. [het paard7] en 7. [het paard1] volgens dat bericht toen ‘hier’, dus in de stal van [geïntimeerde] (wat de afkorting is van de voornamen van [geïntimeerde] : [geïntimeerde] ) verbleven. Met betrekking tot een aantal van deze paarden ( [het paard7] , [het paard6] en [het paard4] ) stelt [geïntimeerde] in januari 2017 nog facturen van [appellanten] c.s. te hebben ontvangen. Daarnaast waren volgens [geïntimeerde] ook de paarden 8. [het paard8] , 9. [het paard9] en 12. [het paard10] toen in beheer bij [appellanten] c.s.



4.26.
Het hof kan zich vinden in wat de rechtbank in rov 5.37 van het bestreden eindvonnis heeft overwogen met betrekking tot het beheer van [appellant1] over de tien daarin genoemde paarden, op grond van het volgende. [appellanten] c.s. hebben de juistheid van de uitleg die [geïntimeerde] aan genoemde e-mail geeft – en die op grond van de tekst van dat bericht ook aannemelijk is – onvoldoende gemotiveerd betwist. Daarom staat ook in hoger beroep vast dat de zeven in die e-mail genoemde paarden bij [appellant1] in beheer zijn geweest. Verder hebben [appellanten] c.s. (zij het: summiere) inhoudelijke informatie gegeven over (het lot van) de andere drie paarden, ook in hoger beroep zonder toe te lichten hoe (anders dan doordat ook die paarden bij [appellant1] in beheer zijn geweest) zij over die informatie beschikten. Dat lag, gelet op het oordeel van de rechtbank, wel op hun weg. Zo niet geoordeeld zou moeten worden dat zij de juistheid van de stelling van [geïntimeerde] met betrekking tot [appellant1] beheer over deze drie paarden impliciet hebben erkend, hebben zij die in elk geval niet gemotiveerd betwist. Daarom neemt het hof ook met betrekking tot deze drie paarden als vaststaand aan dat zij bij [appellant1] in beheer zijn geweest. Grief 5 faalt.



contractuele verplichting tot afgifte van de paarden





4.27.
Het hof gaat er vanuit dat het beheer over deze paarden voortduurde tot het einde van de overeenkomst tussen [geïntimeerde] en [appellant1] begin 2017, behoudens voor zover [appellant1] aantoont dat het beheer over deze paarden eerder is geëindigd. Het ligt immers op zijn weg als opdrachtnemer daarover verantwoording af te leggen. Als verweer tegen de stelling van [geïntimeerde] dat deze tien door [appellant1] beheerde paarden aan het einde van de overeenkomst aan [geïntimeerde] (hadden) moeten worden teruggeven, hebben [appellanten] c.s. aangevoerd dat die paarden niet teruggegeven (hadden) kunnen worden, omdat [geïntimeerde] zelf de paarden 1 tot en met 5 heeft verkocht, paard 6 ( [het paard7] ) door [geïntimeerde] is meegenomen, paard 7 ( [het paard1] ) niet van [geïntimeerde] was, paard 8 door [geïntimeerde] naar Letland is verplaatst, paard 9 met een medisch gebrek bij dierenarts Hofland te Bodegraven is en paard 12 aan koliek is overleden, voor de veterinaire behandeling waarvan [geïntimeerde] de rekening heeft betaald. 



4.28.
Alleen met betrekking tot het overlijden van paard 12 ( [het paard10] ) hebben [appellanten] c.s. hun verweer in hoger beroep afdoende onderbouwd, onder overlegging van de dierenartsfactuur met betrekking tot de behandeling van dat paard. Het betoog van [geïntimeerde] dat het overlijden van dit paard mogelijk door slechte verzorging door [appellanten] c.s. is veroorzaakt, is niet onderbouwd en wordt als louter speculatief verworpen. Met betrekking tot de verplichting tot afgifte van het paard [het paard10] slaagt grief 8.



4.29.
Het verweer van [appellanten] c.s. met betrekking tot paard 7 ( [het paard1] ) stuit af op wat het hof in rov. 4.23 over de eigendom daarvan heeft geoordeeld: het behoort tot de aan [geïntimeerde] terug te geven paarden. Ten aanzien van het verweer van [appellanten] c.s. met betrekking tot dit paard en de overige acht paarden deelt het hof het oordeel van de rechtbank daarover in rov. 5.39 tot en met 5.41 van het bestreden eindvonnis in zoverre dat [appellanten] c.s. hun verweer onvoldoende feitelijk hebben onderbouwd. Zoals gezegd had dat wel op hun weg gelegen, aangezien vast staat dat [appellant1] ook die paarden beheerde. De algemene stelling van [appellanten] c.s. ter zitting in hoger beroep dat er tussen 6 oktober 2016 en het verlaten van de stal van [geïntimeerde] begin 2017 veel kan zijn gebeurd heelt het gebrek aan concrete onderbouwing niet. 



4.30.
Op grond van het voorgaande moet het ervoor worden gehouden dat de paarden 1 tot en met 9 alle tot aan het einde van de overeenkomst door [appellant1] voor [geïntimeerde] werden beheerd. Die paarden – met de bijbehorende papieren – hadden toen aan [geïntimeerde] moeten worden teruggegeven. Vaststaat dat dat niet is gebeurd. Wat partijen in dit verband verder nog hebben besproken, onder meer in verband met door [geïntimeerde] in het geding gebrachte WhatsApp-berichten van [---] (een paardengroom van [appellante3] ) en door [appellanten] c.s. genoemde contacten die er zouden zijn geweest met de opvolger(s) van [appellanten] c.s., behoeft daarom geen bespreking meer. [appellant1] is toerekenbaar tekortgeschoten in de nakoming van zijn contractuele verplichting als bewaarnemer tot teruggave van de paarden 1 tot en met 9 (met bijbehorende papieren) aan [geïntimeerde] . De grieven 6 en 8 falen (op dit punt). Voor zover [appellanten] c.s. ook hebben willen opkomen tegen de beslissing van de rechtbank (in onderdeel 6.2. van het eindvonnis) dat [appellant1] als bewaarnemer tekort is geschoten doordat hij niet de vruchten (prijzengeld) van de paarden heeft afgedragen, geldt het volgende. [appellanten] c.s. hebben in hoger beroep erkend dat er prijzengeld is ontvangen. Zij stellen dat dat is verrekend met de verschuldigde inschrijfgelden, maar [geïntimeerde] heeft dit betwist. Bij gebrek aan enige concrete onderbouwing (en een hierop toegespitst bewijsaanbod) van dit (bevrijdend) verweer van [appellanten] c.s. is er geen grond voor een bewijsopdracht op dit punt. Het verweer wordt verworpen en de (eventuele) subgrief faalt.



geen veroordeling tot afgifte van de paarden; geen dwangsom of lijfsdwang





4.31.
Hoewel [appellant1] op grond van de overeenkomst gehouden was de paarden 1 tot en met 9 met de bijbehorende papieren aan [geïntimeerde] ter beschikking te stellen en vast staat dat dit niet is gebeurd, slagen de grieven 8 en 12 van [appellanten] c.s. voor zover die zijn gericht tegen de door de rechtbank uitgesproken veroordeling tot afgifte (bij eindvonnis) van de paarden en (bij incidenteel vonnis) van (leesbare kopieën van) de bij de paarden behorende papieren. Op grond van de stellingen en producties – van beide partijen – is onvoldoende aannemelijk geworden dat [appellant1] feitelijk in staat is (of zal zijn) de paarden met bijbehorende papieren aan [geïntimeerde] af te geven, doordat hij niet (langer) als (mede-)eigenaar ervan geregistreerd staat en/of niet (meer) over die paarden en papieren beschikt of zal kunnen beschikken. Beide partijen achten de kans van slagen van eventuele revindicatie-acties (van, overigens, zowel [appellanten] c.s. als [geïntimeerde] ) tegen de huidige houders van de paarden – voor zover die al bekend zijn – zeer klein, gelet ook op het daarop toepasselijke buitenlands recht. Hoe moeilijk het ook te verkroppen is voor [geïntimeerde] dat hij ten onrechte zijn paarden niet heeft teruggekregen, uitgangspunt is dat niemand tot het onmogelijke mag worden veroordeeld, en al helemaal niet op straffe van een dwangsom of lijfsdwang. Het hof ziet daarom geen aanleiding voor zo’n veroordeling. 



4.32.
In het verlengde daarvan slaagt ook grief 9 van [appellanten] c.s. voor zover die is gericht tegen de door de rechtbank aan de veroordeling tot afgifte van de paarden verbonden dwangsom en kan ook de door [geïntimeerde] in het incidenteel appel gevorderde uitvoerbaarverklaring bij lijfsdwang van de veroordeling tot afgifte van de paarden (met bijbehorende papieren) niet worden toegewezen.



schadevergoeding





4.33.
Het voorgaande laat onverlet dat, voor zover de grieven van [appellanten] c.s. ook zijn gericht tegen de door de rechtbank gegeven verklaringen voor recht dat [appellant1] tekort is geschoten in de nakoming van zijn verplichtingen uit de overeenkomst en zijn veroordeling tot vergoeding aan [geïntimeerde] van de daardoor door deze geleden schade, op te maken bij staat, de grieven falen.



rekening en verantwoording op straffe van dwangsom





4.34.

Zoals hiervoor (rov. 4.21) is overwogen, rust op grond van de overeenkomst van opdracht op [appellant1] de verplichting aan zijn contractspartij [geïntimeerde] rekening en verantwoording af te leggen over de door [appellant1] beheerde paarden, met inbegrip van de financiële aspecten daarvan. Het verweer van [appellanten] c.s. dat [appellant1]  aan [geïntimeerde] geen rekening en verantwoording hoeft af te leggen, omdat [geïntimeerde] aan [de vereniging] – en niet aan [appellant1] – betaalde voor de verrichte diensten, stuit hierop (en op wat is overwogen in rov. 4.12 en 4.16) af. Aan hun verweer dat niet is overeengekomen dat schriftelijk rekening en verantwoording afgelegd moest worden en dat dat ook niet past bij de verstandhouding tussen de partijen gaat het hof voorbij, omdat mondelinge rekening en verantwoording niet passend is bij een omvang van het beheer als hier aan de orde en de daaraan verbonden financiële belangen. Dat partijen niet uitdrukkelijk zijn overeengekomen dat schriftelijk rekening en verantwoording moet worden afgelegd, doet daar niet aan af. 
Het hof passeert ook de stelling van [appellanten] c.s. dat mondeling al rekening en verantwoording is afgelegd. [geïntimeerde] heeft dat gemotiveerd betwist. Het betreft een bevrijdend verweer van [appellanten] c.s., waarvan zij de bewijslast dragen. Zij hebben hun stelling echter onvoldoende concreet onderbouwd en ook geen specifiek bewijsaanbod ervan gedaan, zodat zij niet zullen worden toegelaten tot het bewijs ervan. 




4.35.
Uit wat hiervoor in rov. 4.29 is overwogen, volgt dat met de stellingen van [appellanten] c.s. in deze procedure over de paarden 1 tot en met 9 nog steeds onvoldoende rekening en verantwoording is afgelegd over het beheer van deze paarden. Over de uitgaven en ontvangsten met betrekking tot de paarden ontbreekt ook een (volledige en overzichtelijke) rekening en verantwoording, terwijl volgens de eigen stellingen van [appellanten] c.s. [appellante2] degene was die de administratie (via [de vereniging] ) verzorgde. In dit licht bezien hebben [appellanten] c.s. niet (gemotiveerd) gesteld – en is overigens ook niet gebleken – dat [appellant1] niet in staat is (al dan niet geholpen door [appellante2] ) op deugdelijke wijze aan [geïntimeerde] rekening en verantwoording af te leggen over het beheer van de paarden en de financiën in dat verband. Het hof zal de verklaring voor recht met betrekking tot de te geven rekening en verantwoording en de veroordeling hiertoe in het vonnis van de rechtbank dan ook in stand laten voor zover uitgesproken ten aanzien van [appellant1] . Grief 3 faalt ook op dit punt.



4.36.
Ook de aan deze veroordeling verbonden dwangsom zal het hof ten aanzien van [appellant1] in stand laten. [appellanten] c.s. hebben onvoldoende concreet toegelicht waarom de opgelegde dwangsom niet in redelijke verhouding staat met [appellant1] tekortschieten. Dat lag wel op hun weg, gelet op het voldoende omvangrijke financiële belang van [geïntimeerde] bij een deugdelijk beheer van zijn paarden, waarvan alleen al [het paard1] een aanzienlijke waarde vertegenwoordigde. Evenmin hebben [appellanten] c.s. onderbouwd dat de opgelegde dwangsom tot het persoonlijk faillissement van [appellant1] zou leiden. Bij deze stand van zaken ziet het hof geen aanleiding voor vernietiging of matiging van de opgelegde dwangsom. Grief 4 faalt.



de paardenvrachtwagen:





4.37.
Met de grieven 10, 11 en 13 zijn [appellanten] c.s. opgekomen tegen de overwegingen en beslissingen van de rechtbank in het eindvonnis met betrekking tot de eigendom (van [geïntimeerde] ) van de paardenvrachtwagen, de verplichting van [appellanten] c.s. tot afgifte daarvan aan [geïntimeerde] , de vraag of er een overeenkomst van bruikleen was en de afwijzing van hun vorderingen met betrekking tot (het beslag en de bewaring van) de vrachtwagen. De paardenvrachtwagen is door [geïntimeerde] op 22 juni 2018 onder [appellante3] in beslag genomen, en is na het vonnis in eerste aanleg aan hem afgegeven. 



eigendom paardenvrachtwagen





4.38.
Kort samengevat stelt [geïntimeerde] zich op het standpunt dat hij in 2012 door koop de paardenvrachtwagen met trailer in eigendom heeft verkregen en deze in het kader van de met [appellant1] gesloten overeenkomst tot beheer van de paarden aan [appellanten] c.s. ter beschikking heeft gesteld. Hierdoor zijn [appellanten] c.s. op grond van die overeenkomst slechts houders van de paardenvrachtwagen voor [geïntimeerde] geworden. Hij heeft zijn bezit nooit prijsgegeven en in hun houderschap (voor een ander dan henzelf) hebben [appellanten] c.s. zelf geen verandering kunnen brengen. Ook aan het einde van de overeenkomst was hij dus de eigenaar van de vrachtwagen, aldus [geïntimeerde] . [appellanten] c.s. betwisten de eigendomsverkrijging in 2012 door [geïntimeerde] en stellen dat [appellante3] in oktober 2015 door levering krachtens koop van [naam3] de eigenaar van de paardenvrachtwagen met toebehoren is geworden. [naam3] had de vrachtwagen geleverd gekregen van [naam4] die zich daarbij had voorgedaan als eigenaar doordat hij het kenteken op zijn naam had laten stellen. Indien [geïntimeerde] al eigenaar was, dan is hij dat vanaf oktober 2015 niet meer doordat [appellante3] op grond van artikel 3:86 BW eigenaar is geworden. 



4.39.
Op [geïntimeerde] rust op grond van art. 150 Rv de stelplicht en, bij voldoende gemotiveerde betwisting door [appellanten] c.s., de bewijslast van zijn standpunt dat hij door koop (en, zo begrijpt het hof, levering) in 2012 eigenaar is geworden van de paardenvrachtwagen. De uitgebreide stellingen in dit verband van [geïntimeerde] worden gesteund door onder andere een schriftelijke koopovereenkomst en schriftelijke verklaringen van [naam5] , [naam6] en [naam3] , zoals weergegeven door de rechtbank in de overwegingen 5.16 tot en met 5.18, 5.20, en 5.22 van het eindvonnis. De betwisting door [appellanten] c.s. van de eigendomsverkrijging door [geïntimeerde] in 2012 schiet in dit licht, ook in hoger beroep, tekort. Dat [geïntimeerde] geen kentekenbewijzen heeft of tenaamgestelde van het kenteken is geweest, terwijl [naam7] dat toen wel was (tot 24 januari 2013), zoals [appellanten] c.s. betogen, kan worden verklaard doordat [naam7] die vrachtwagen als door [naam5] gesponsorde ruiter in gebruik heeft gehad en bij de tenaamstelling ervan na de verkoop aan [geïntimeerde] betrokken is geweest, zoals volgt uit de verklaringen van [naam5] en [naam6] . 



4.40.
Vaststaat dus dat [geïntimeerde] eind 2012 eigenaar is geworden van de paardenvrachtwagen met toebehoren. Nu [appellante3] echter ten tijde van de beslaglegging houder was van de paardenvrachtwagen met toebehoren wordt zij vermoed bezitter te zijn en daarmee de huidige eigenaar. Het is aan [geïntimeerde] om tegenbewijs te leveren. Daarbij staat het de rechter die over de feiten oordeelt vrij om op grond van hetgeen over en weer is gesteld en de verdere omstandigheden van het geval te oordelen dat het vermoeden dat de bezitter eigenaar is, zodanig is weerlegd dat de bezitter zijn gepretendeerde eigendomsrecht nader zal hebben te bewijzen. Door [geïntimeerde] is in dit verband aangevoerd dat indien [appellanten] c.s. moeten worden gevolgd in hun standpunt dat de paardenvrachtwagen door [naam4] aan [naam3] is verkocht en geleverd, [naam4] niet beschikkingsbevoegd was. Dit is in hoger beroep als zodanig niet door [appellanten] c.s. betwist. Zij beroepen zich erop dat, zo begrijpt het hof, [naam3] dan wel zijzelf langs de weg van artikel 3:86 BW eigenaar is/zijn geworden ondanks de onbevoegdheid van [naam4] respectievelijk [naam3] . Dit standpunt volgt het hof niet omdat het niet of nauwelijks is onderbouwd. Daargelaten de vraag of ook in deze rechtsverhoudingen Nederlands recht van toepassing is, hebben [appellanten] c.s. onvoldoende onderbouwd waarom [naam3] dan wel zijzelf te goeder trouw is/zijn geweest. Het enkele feit dat het kenteken op naam van [naam4] respectievelijk [naam3] stond is daarvoor niet voldoende. Beslissend zijn alle omstandigheden rondom de koop en daarover is niets naar voren gebracht. Ook wijst het hof er in navolging van de rechtbank op dat [naam4] heeft verklaard dat [naam3] de wagen heeft verkocht aan [appellant1] , en dus niet aan [appellante3] , en dat [naam3] heeft verklaard misleid te zijn door [appellant1] . Het hof is van oordeel dat [geïntimeerde] het eigendomsvermoeden heeft weerlegd en dat [appellanten] c.s. met betrekking tot de beweerde eigendom van de paardenvrachtwagen onvoldoende hebben gesteld om tot bewijslevering te kunnen worden toegelaten. Bovendien ontbreekt een gespecificeerd bewijsaanbod. 



4.41.
Wat partijen over de eigendom van de vrachtwagen verder nog hebben aangevoerd, behoeft in het licht van het voorgaande, op grond waarvan vast staat dat [geïntimeerde] daarvan de eigenaar is (gebleven), geen (verdere) bespreking meer. Grief 10 faalt in zoverre. In het verlengde hiervan faalt ook grief 13 gericht tegen de beslissingen van de rechtbank over het beslag van [geïntimeerde] op de vrachtwagen en de gerechtelijke bewaring. 




verplichting tot afgifte van de vrachtwagen





4.42.
Het is aannemelijk dat, zoals [geïntimeerde] stelt, de toestemming van [geïntimeerde] aan [appellanten] c.s. om zijn vrachtwagen te gebruiken alleen gold zolang de overeenkomst tussen [geïntimeerde] en [appellant1] inzake het beheer van de paarden voortduurde. [geïntimeerde] heeft de (niet onderbouwde) stelling van [appellanten] c.s. dat sprake was van een (nog voortdurende want niet rechtsgeldig opgezegde) overeenkomst van bruikleen ten gunste van [appellanten] c.s. betwist. Gespecificeerd bewijs van deze stelling hebben [appellanten] c.s. ook niet aangeboden. Het hof passeert daarom deze stelling, zonder hen tot het bewijs ervan toe te laten. In aanvulling hierop en op dezelfde gronden verwerpt het hof ook de (niet onderbouwde) stelling van [appellanten] c.s. dat er nog gezamenlijk met [geïntimeerde] gehouden paarden waren op grond waarvan het gebruik van de vrachtwagen mocht worden voortgezet. [appellanten] c.s. hadden de vrachtwagen dus na het eindigen van de overeenkomst tussen [geïntimeerde] en [appellant1] aan [geïntimeerde] als de eigenaar ervan moeten teruggeven. Grief 11 faalt. Vast staat dat na het eindigen van de overeenkomst [appellanten] c.s. de beschikking hebben gehouden over de paardenvrachtwagen. Eerst na verloop van tijd heeft [geïntimeerde] daarop conservatoir beslag kunnen laten  leggen en deze in bewaring kunnen laten stellen, terwijl de vrachtwagen onder [appellante3] werd aangetroffen.



4.43.
Op grond van het voorgaande komt het hof tot het oordeel dat de rechtbank de vordering tot afgifte van de paardenwagen terecht heeft toegewezen. Aangezien [appellanten] c.s. op zichzelf geen grief hebben gericht tegen de veroordeling door de rechtbank van hen alle drie tot afgifte van de paardenvrachtwagen, zal het hof die veroordeling bekrachtigen, op de gronden zoals hiervoor weergegeven. Het hof begrijpt het verweer van [appellanten] c.s. als mede gericht tegen de opgelegde dwangsom bij de veroordeling tot afgifte van de paarden vrachtwagen. Nu de verplichting tot teruggave van die paardenvrachtwagen al door het beslag tot afgifte was gewaarborgd had [geïntimeerde] geen belang bij het opleggen van een dwangsom. In zoverre zal het vonnis worden vernietigd.



afgifte van de originele kentekenbewijzen; geen lijfsdwang





4.44.
Grief 12 van [appellanten] c.s. richt zich ook tegen de veroordeling door de rechtbank, bij incidenteel vonnis, tot afgifte van, althans verschaffing van (een goed leesbare) kopie van de kentekenbewijzen (Zulassungsbescheinigung Teil I/Fahrzeugschein) en Teil II/Fahrzeugbrief) van de paardenvrachtwagen. [geïntimeerde] heeft in het incidenteel appel, bij vermeerdering van eis, (opnieuw) de veroordeling gevorderd van [appellanten] c.s. tot afgifte aan hem van de originele kentekenbewijzen, met machtiging tot tenuitvoerlegging van lijfsdwang indien hieraan niet wordt voldaan. Het hof begrijpt hieruit dat [geïntimeerde] met een grief opkomt tegen het oordeel van de rechtbank in het eindvonnis (rov. 5.47) dat hij gelet op de toewijzing in het incidenteel vonnis geen belang heeft bij zijn vordering in de hoofdzaak tot afgifte van de originele kentekenbewijzen. Het hof merkt op dat volgens [geïntimeerde] kennelijk het vonnis in het incident geen handvat biedt om [appellanten] c.s. tot afgifte van de originele kentekenpapieren te dwingen. Het hof volgt [geïntimeerde] daarin, nu door de toevoeging ‘althans goed leesbare kopieën’ [appellanten] c.s. volgens dat vonnis zouden kunnen volstaan met de afgifte van kopieën. 



4.45.
Op grond van dit laatste – het kunnen volstaan met het verstrekken van kopieën – geldt dat [appellanten] c.s. geen belang hebben bij grief 12 zover die zich richt tegen de veroordeling in het incidenteel vonnis tot afgifte van originelen van bepaalde stukken. Naar het oordeel van het hof stuit deze grief voor het overige af op wat de rechtbank in rov. 3.4 en 3.5 van het incidenteel vonnis heeft overwogen. Het hof kan zich in die overwegingen vinden. [appellanten] c.s. hebben in hoger beroep niets aangevoerd waardoor dat anders wordt.



4.46.

        [geïntimeerde] heeft zijn vorderingen mede gebaseerd op zijn eigendomsrecht ten aanzien van de vrachtwagen en – dus – ook de originele kentekenbewijzen. [geïntimeerde] heeft deze vorderingen in hoger beroep nader toegelicht met, voor zover hier van belang, het volgende. Aan de veroordeling tot afgifte van kopieën van de kentekenbewijzen bij incidenteel vonnis hebben [appellanten] c.s. niet voldaan. In de vrachtwagen, die hij inmiddels weer in zijn bezit heeft, heeft hij de kentekenbewijzen niet aangetroffen. Van de Duitse autoriteiten heeft hij vernomen dat hij over de originele kentekenbewijzen moet beschikken om de vrachtwagen en trailer op zijn naam te kunnen laten overschrijven. Een kopie is daarvoor onvoldoende. 



4.47.

        [appellanten] c.s. hebben dit in hoger beroep gestelde belang van [geïntimeerde] niet anders betwist dan met de (verworpen) eigendomsclaim van [appellante3] . Daarmee slaagt de grief van [geïntimeerde] . De vordering van [geïntimeerde] tot afgifte door [appellanten] c.s. van de originele kentekenbewijzen zal worden toegewezen. 



4.48.
Het hof zal aan deze veroordeling niet de mogelijkheid van de tenuitvoerlegging bij lijfsdwang koppelen. Lijfsdwang betreft door zijn ingrijpende aard een uiterst middel, waaraan in beginsel pas wordt toegekomen als andere, mindere ingrijpende dwangmiddelen niet hebben gewerkt, zo volgt uit art. 587 Rv. Aan die voorwaarde is niet voldaan, aangezien er – anders dan [geïntimeerde] in hoger beroep lijkt te veronderstellen – nog geen veroordeling is geweest tot afgifte op straffe van een dwangsom. De vordering van [geïntimeerde] met betrekking tot lijfsdwang zal dus worden afgewezen.



4.49.

        [geïntimeerde] heeft in de hoofdzaak bij de rechtbank echter wel de afgifte van de originele kentekenbewijzen op straffe van een dwangsom gevorderd, wat door de rechtbank samen met de afwijzing van de vordering tot afgifte impliciet ook is afgewezen. Het hof begrijpt [geïntimeerde] grief als mede daartegen gericht. Ook in zoverre slaagt zijn grief. Het hof zal daarom aan de veroordeling van [appellanten] c.s. tot afgifte van de originele kentekenbewijzen van de vrachtwagen een (gematigde) dwangsom verbinden, zoals hierna weer te geven. Tot oplegging van een dwangsom ziet het hof aanleiding, gelet op het wezenlijke belang van [geïntimeerde] als eigenaar van de vrachtwagen in het bezit van die stukken te komen en het ontbreken van een gerechtvaardigd belang van [appellanten] c.s. bij het behoud ervan. Bij [geïntimeerde] bestaat de terechte vrees, mede gelet op wat ter zitting in hoger beroep namens [appellanten] c.s. over de kentekenbewijzen is verklaard, dat aan een veroordeling zonder extra prikkel tot nakoming geen uitvoering zal worden gegeven. De verweren van [appellanten] c.s. tegen oplegging van een dwangsom falen, om dezelfde redenen als in rov. 4.36 genoemd. 



Geen verklaring voor recht/verwijzing schadestaatprocedure loonvordering [appellant1]





4.50.
Met grief 14 komen [appellanten] c.s. op tegen de afwijzing door de rechtbank van hun vordering in reconventie [geïntimeerde] te veroordelen tot vergoeding aan [appellanten] c.s. van de schade, op te maken bij staat en te vereffenen volgens de wet. Voor zover het hof zou oordelen dat een overeenkomst bestaat tussen [geïntimeerde] en [appellanten] c.s. vorderen zij in hoger beroep bij wijze van eisvermeerdering óók een verklaring voor recht dat [geïntimeerde] te kort is geschoten in de nakoming van zijn verplichting [appellanten] c.s. loon te betalen voor hun werkzaamheden op grond van de overeenkomst, naast verwijzing naar de schadestaatprocedure ter begroting en vereffening van dit loon. Betalingen van [geïntimeerde] aan [de vereniging] hebben hem niet bevrijd van zijn verplichting tegenover hen, aldus [appellanten] c.s.



4.51.
Voor wat betreft de verwijzing naar de schadestaatprocedure faalt de grief. [appellanten] c.s. vorderen immers geen schadevergoeding, waarvoor de wet in art. 612 Rv de mogelijkheid creëert tot verwijzing naar de schadestaatprocedure. Zij vorderen op grond van nakoming van een overeenkomst betaling van opdrachtnemers- en bewaardersloon, waarvoor een dergelijke mogelijkheid in de wet ontbreekt. 



4.52.
Ook de gevorderde verklaring voor recht is niet toewijsbaar. Het hof stelt vast dat [appellanten] c.s. in hoger beroep deze vordering alleen nog onderbouwen met hun stelling dat betalingen van [geïntimeerde] aan [de vereniging] jegens hen niet bevrijdend zijn geweest. Het hof volgt hen daarin niet nu vaststaat dat [appellant1] zelf [de vereniging] aan [geïntimeerde] heeft laten factureren. Niet aannemelijk is dus geworden dat [appellant1] nog iets aan loon te vorderen heeft van [geïntimeerde] en dus ook niet dat [geïntimeerde] tekort is geschoten in zijn betalingsverplichting. Het hof zal deze vordering dan ook afwijzen. 



Bewijsaanbiedingen





4.53.
Partijen hebben geen (voldoende concrete) feiten gesteld die, indien bewezen, tot een andere uitkomst in het principaal of incidenteel hoger beroep kunnen leiden. Aan hun bewijsaanbiedingen, voor zover in het voorgaande nog niet besproken, gaat het hof daarom voorbij.





5De slotsom


5.1.
Het voorgaande betekent dat een deel van de grieven in het principaal en in het incidenteel appel geheel of gedeeltelijk slagen. Voor de vonnissen waarvan beroep betekent dit het volgende.



het incidenteel vonnis 





5.2.
Nu de tegen dit vonnis gerichte grief van [appellanten] c.s. gedeeltelijk terecht is voorgesteld, zal het hof onderdeel 4.1 van dit vonnis vernietigen voor zover zij daarbij zijn veroordeeld tot afgifte van (kopieën van) de daarin genoemde bescheiden met betrekking tot de paarden, met bekrachtiging van dit vonnis voor het overige.



het eindvonnis





in conventie





5.3.
De bij eindvonnis gegeven verklaringen voor recht en veroordelingen in rechtsoverwegingen 6.2. en 6.3. kunnen niet in stand blijven voor zover zij niet alleen [appellant1] betreffen, maar ook tegen [appellante2] en [appellante3] zijn gericht. In zoverre zullen zij worden vernietigd.



5.4.
De veroordeling van [appellanten] c.s. in onderdeel 6.5 zal worden vernietigd voor zover die ziet op de afgifte aan [geïntimeerde] van de daarin genoemde paarden op straffe van een dwangsom. Ook zal de dwangsom die is opgelegd voor de afgifte van de paardenvrachtwagen zal worden vernietigd. 



5.5.
Voor het overige zal het vonnis in conventie worden bekrachtigd. Verder zal het hof  [appellanten] c.s. veroordelen tot afgifte van de originele kentekenbewijzen van de paardenvrachtwagen aan [geïntimeerde] , op straffe van verbeurte van een dwangsom, zoals hierna weer te geven.



in reconventie





5.6.
De beslissing van de rechtbank zullen worden bekrachtigd en het in hoger beroep meer of anders gevorderde zal worden afgewezen.



in conventie en in reconventie





5.7.
De beslissingen van de rechtbank over de kosten van de procedure bij de rechtbank en over de beslagkosten (rov. 6.7 en 6.8) zullen, nu het eindvonnis in hoofdlijnen en op de belangrijkste onderdelen in stand blijft, ook worden bekrachtigd.  



proceskosten principaal appel 





5.8.
Als de overwegend in het ongelijk te stellen partij zal het hof [appellanten] c.s. hoofdelijk in de kosten van het principaal hoger beroep veroordelen. Weliswaar hebben zij daarin (gedeeltelijk) gelijk gekregen op enkele punten, maar op een aantal belangrijke kernpunten, waaronder de aansprakelijkheid en de eigendomskwesties niet. 


De kosten voor de procedure in het principaal hoger beroep aan de zijde van [geïntimeerde] zullen worden vastgesteld op:

- griffierecht		€    332
- salaris advocaat		€ 2.228 (2 punten x tarief II).



5.9.
Als niet weersproken zal het hof ook de gevorderde wettelijke rente over de proceskosten en de nakosten toewijzen zoals hierna vermeld.



incidenteel appel





5.10.
Nu beide partijen voor een deel in het ongelijk worden gesteld, zullen de kosten van het incidenteel hoger beroep worden gecompenseerd zoals hierna vermeld.





6De beslissing


Het hof, recht doende in hoger beroep:


( i)	Bekrachtigt het incidenteel vonnis van de rechtbank Overijssel (Almelo) van 21 november 2018, behalve voor zover [appellanten] c.s. in onderdeel 4.1 zijn veroordeeld tot afgifte van, althans tot verschaffing van een leesbare kopie van de na het eerste, tweede en vierde gedachtestreepje genoemde papieren inzake de paarden en, opnieuw recht doende, wijst de vordering in zoverre af;


(ii)	Vernietigt het eindvonnis van de rechtbank Overijssel (Almelo) van 6 november 2019 in conventie gedeeltelijk, te weten op de hiervoor in rechtsoverweging 5.3 en 5.4 genoemde onderdelen, doet in zoverre opnieuw recht, bekrachtigt dit vonnis voor het overige en verstaat dat het dictum van het vonnis na gedeeltelijke vernietiging en bekrachtiging in conventie en bekrachtiging in reconventie als volgt luidt:




	in conventie




(6.1) verstaat dat de procedure tegen [de vereniging] van rechtswege is geschorst en verwijst de zaak naar de parkeerrol van woensdag 13 mei 2020,



(6.2) verklaart voor recht dat [appellant1] is tekortgeschoten in de uitvoering van de overeenkomst tot bewaarneming, althans niet de zorg van een goed bewaarnemer in acht heeft genomen, en niet de vruchten heeft afgedragen aan [geïntimeerde] , althans is tekortgeschoten in de nakoming van de overeenkomst van opdracht, dan wel niet de zorg van een goed opdrachtnemer in acht heeft genomen en daardoor aansprakelijk is voor de schade die [geïntimeerde] als gevolg daarvan heeft geleden, nader op te maken bij staat en te vereffenen volgens de wet en te vermeerderen met de wettelijke rente daarover vanaf veertien dagen na betekening van dit vonnis tot de dag der algehele voldoening, 



(6.3) veroordeelt [appellant1] tot het afleggen van rekening en verantwoording over de wijze waarop hij zich van zijn opdracht heeft gekweten, en de wijze waarop hij bij de uitvoering van de opdracht ten laste van [geïntimeerde] gelden heeft uitgegeven en te diens behoeve gelden heeft ontvangen binnen 1 maand na betekening van dit vonnis, op straffe van een dwangsom van € 10.000,00 voor iedere dag dat hij nalaat aan die verplichting te voldoen, met een maximum van € 1.000.000,00, 



(6.4) verklaart voor recht dat [geïntimeerde] eigenaar is van:
a. de vrachtwagen, type Volvo FH 16 700 PS 6x2R met voertuigenidentificatienummer (VIN) [nummer1] met trailer ZTKA, met voertuigidentificatienummer (VIN) [nummer2] ,
b. het paard met de naam [het paard2] , geboren [in] 2011, met levensnummer [nummer3] , met chipnummer [nummer4] ,
c. het paard met de naam [het paard3] , geboren [in] 2011, met levensnummer [nummer5] ,
d. het paard met de naam [het paard4] , geboren [in] 201, met levensnummer [nummer6] , met chipnummer [nummer7] ,
e. het paard met de naam [het paard5] DE, geboren [in] 2011, met levensnummer [nummer8] ,
f. het paard met de naam [het paard6] , geboren [in] 2011, met levensnummer [nummer9] , met chipnummer [nummer10] ,
g. het paard met de naam [het paard7] , geboren [in] 2008, met levensnummer [nummer11] , chipnummer [nummer12] en voorzien van FEI-paspoort met nummer [nummer13] ,
h. het paard met de naam [het paard1] 15 (thans genaamd "" [het paard1-A] ""), geboren [in] 2007, met levensnummer [nummer14] , chipnummer [nummer15] en voorzien van FEI-paspoort met nummer [nummer16] ,
i. het paard met de naam [het paard8] , geboren [in] 2011, met levensnummer [nummer17] , met chipnummer [nummer18] ,
j. het paard met de naam [het paard9] , geboren [in] 2011, met levensnummer [nummer19] , met chipnummer [nummer20] ,
k. het paard met de naam [het paard11] , geboren [in] 2011, met levensnummer [nummer21] ,
l. het paard met de naam [het paard12] , geboren [in] 2011, met levensnummer [nummer22] en
m. het paard met de naam [het paard10] SVM, geboren [in] 2011, met levensnummer [nummer23] , met chipnummer [nummer24] , 



(6.5) veroordeelt [appellanten] c.s. hoofdelijk binnen veertien dagen na betekening van dit vonnis tot afgifte aan [geïntimeerde] van:
a. de vrachtwagen, type Volvo FH 16 700 PS 6x2R met voertuigenidentificatienummer (VIN) [nummer1] , 
n. alle originele kentekenbewijzen van de onder a. genoemde vrachtwagen, 



(6.6) veroordeelt [appellanten] c.s. binnen veertien dagen na betekening van dit vonnis tot afgifte aan [geïntimeerde] van de in onderdeel 6.5 onder n. genoemde kentekenbewijzen, op straffe van verbeurte van een dwangsom van € 2.500,00 voor iedere dag dat zij nalaten aan die verplichting te voldoen, met een maximum van € 50.000,00, 



(6.7) veroordeelt [appellanten] c.s. hoofdelijk, des dat de één betalende de ander zal zijn bevrijd, in de kosten van het geding en het salaris van de advocaat van [geïntimeerde] , tot op heden aan de zijde van [geïntimeerde] begroot op een bedrag van € 1.475,01, te voldoen binnen veertien dagen na betekening van het vonnis en – voor het geval voldoening van deze proceskosten niet binnen deze gestelde termijn plaatsvindt – te vermeerderen met de wettelijke rente ex artikel 6:119 BW over deze proceskosten, 



(6.8) veroordeelt [appellanten] c.s. hoofdelijk, des dat de één betalende de ander zal zijn bevrijd, in de kosten van het gelegde conservatoire beslag tot afgifte van roerende zaken alsmede de kosten voor de gerechtelijke bewaring van € 1.242,26, te voldoen binnen veertien dagen na betekening van het vonnis en – voor het geval voldoening van deze kosten niet binnen deze gestelde termijn plaatsvindt – te vermeerderen met de wettelijke rente ex artikel 6:119 BW over deze kosten, 



(6.9) verklaart de veroordelingen onder 6.3, 6.5, 6.6, 6.7 en 6.8 uitvoerbaar bij voorraad, 



(6.10) wijst af het meer of anders gevorderde, 




in reconventie




(6.11) wijst het gevorderde af,



(6.12) veroordeelt [appellanten] c.s. in de proceskosten van [geïntimeerde] , tot op heden aan de zijde van [geïntimeerde] begroot op een bedrag van € 543,00, te voldoen binnen veertien dagen na betekening van het vonnis en - voor het geval voldoening van deze proceskosten niet binnen deze gestelde termijn plaatsvindt - te vermeerderen met de wettelijke rente ex artikel 6:119 BW over deze proceskosten,



(6.13) verklaart de veroordeling onder 6.12 uitvoerbaar bij voorraad,





in conventie en in reconventie




(6.14) veroordeelt [appellanten] c.s. hoofdelijk in de na dit vonnis ontstane kosten, begroot op € 246,00 aan salaris advocaat, te vermeerderen met, onder de voorwaarde dat [appellanten] c.s. niet binnen 14 dagen na aanschrijving aan het vonnis hebben voldaan en er vervolgens betekening van het vonnis plaats heeft gevonden, een bedrag van € 82,00 aan salaris advocaat en de explootkosten van betekening van het vonnis, met bepaling dat indien deze kosten niet binnen twee weken na betekening van dit vonnis zijn betaald, [appellanten] c.s. daarover de wettelijke rente zijn verschuldigd vanaf dat moment tot aan de dag der algehele voldoening, 



(6.15) verklaart de veroordeling onder 6.14 uitvoerbaar bij voorraad. 



(iii)	veroordeelt [appellanten] c.s. hoofdelijk, met dien verstande dat indien één van hen betaalt ook de anderen in zoverre zullen zijn bevrijd, in de kosten van het principaal hoger beroep, tot aan deze uitspraak aan de zijde van [geïntimeerde] vastgesteld op € 332 voor verschotten en op € 2.228 voor salaris advocaat overeenkomstig het liquidatietarief, te voldoen binnen veertien dagen na dagtekening van dit arrest, en – voor het geval voldoening binnen bedoelde termijn niet plaatsvindt – te vermeerderen met de wettelijke rente te rekenen vanaf bedoelde termijn voor voldoening;



(iv)	veroordeelt [appellanten] c.s. hoofdelijk, met dien verstande dat indien één van hen betaalt ook de anderen in zoverre zullen zijn bevrijd, in de nakosten, begroot op (€ 163), met bepaling dat dit bedrag zal worden verhoogd met € 85 in geval [appellanten] c.s. niet binnen veertien dagen na aanschrijving aan deze uitspraak hebben voldaan én betekening heeft plaatsgevonden, een en ander vermeerderd met de wettelijke rente te rekenen vanaf veertien dagen na aanschrijving én betekening;


( v)	bepaalt dat iedere partij haar eigen kosten van het incidenteel hoger beroep draagt;


(vi)	verklaart dit arrest ten aanzien van de daarin vervatte veroordelingen uitvoerbaar bij voorraad;



(vii)	wijst het meer of anders gevorderde af.



Dit arrest is gewezen door mrs. L. Janse, R.A. Boon en C.M.E. Lagarde en is in tegenwoordigheid van de griffier in het openbaar uitgesproken op 1 maart 2022.







 In de nummering van de grieven door [appellanten] c.s. is een fout geslopen: er zijn twee grieven met nummer 5 en nummer 6. Het hof zal daarom de grieven van [appellanten] c.s. doornummeren, waarbij de tweede grief 5 grief 7 wordt, de tweede grief 6 wordt grief 8, grief 7 wordt grief 9, etc. 


 Het hof volgt de nummering door de rechtbank in rov. 5.28 van het bestreden eindvonnis

",Gerechtshof Arnhem-Leeuwarden,2022-03-01,2022-03-01,200.278.506,Uitspraak,,,Civiel recht,Hoger beroep,"

Gemengde overeenkomst van opdracht en bewaarneming. Contractspartijen. Gerechtelijke erkenning. Rekening en verantwoording. Eigendom en bewijsvermoeden houderschap en bezit; bewijsrecht.
Artt. 154 Rv, 7:403 BW, 3:109 en 119 BW.

","

Rechtspraak.nl

","Gemengde overeenkomst van opdracht en bewaarneming. Contractspartijen. Gerechtelijke erkenning. Rekening en verantwoording. Eigendom en bewijsvermoeden houderschap en bezit; bewijsrecht.
Artt. 154 Rv, 7:403 BW, 3:109 en 119 BW."
420,ECLI:NL:RBNHO:2022:1770,"

RECHTBANK NOORD-HOLLAND
Team Straf, locatie Alkmaar
Meervoudige strafkamer


Parketnummer: 15.087022.21 (P)
Uitspraakdatum: 3 maart 2022
Tegenspraak 



Dit vonnis is gewezen naar aanleiding van het onderzoek op de openbare terechtzitting van 17 februari 2022 in de zaak tegen:





          [verdachte]
        
,

geboren op [geboortedatum 1] te [geboorteplaats],
ingeschreven in de basisregistratie personen op het adres [adres 1].



De rechtbank heeft kennisgenomen van de vordering van de officier van justitie
mr. R.P. Peters en van hetgeen de verdachte en zijn raadsman, mr. M.J. van Rooij, advocaat te Purmerend, naar voren hebben gebracht.





1Tenlastelegging 
Aan de verdachte is, na nadere omschrijving van de tenlastelegging als bedoeld in artikel 314a van het Wetboek van Strafvordering, ten laste gelegd dat:


primair:
hij op of omstreeks 28 maart 2021 te Krommenie, gemeente Zaanstad, althans in Nederland, ter uitvoering van het door verdachte voorgenomen misdrijf om [slachtoffer] (geboren op [geboortedatum 2]) opzettelijk van het leven te beroven,


- die [slachtoffer] stevig om/bij de borst, althans het lichaam, heeft (vast)gepakt en/of heeft vastgehouden en/of

- ( meermalen) het hoofd en/of het lichaam van die [slachtoffer] (hevig) heen en weer heeft geschud (acceleratie-deceleratie-impact trauma) en/of

- ( meermalen) die [slachtoffer] (met kracht) met zijn hoofd in een kussen heeft geduwd en/of

- anderszins geweld heeft uitgeoefend op het hoofd en/of het lichaam van die [slachtoffer],


terwijl de uitvoering van dat voorgenomen misdrijf niet is voltooid;



subsidiair:
hij op of omstreeks 28 maart 2021 te Krommenie, gemeente Zaanstad, althans in Nederland, ter uitvoering van het door verdachte voorgenomen misdrijf om [slachtoffer] (geboren op [geboortedatum 2]), opzettelijk zwaar lichamelijk letsel toe te brengen,



-die [slachtoffer] stevig om/bij de borst, althans het lichaam, heeft (vast)gepakt en/of heeft vastgehouden en/of-(meermalen) het hoofd en/of het lichaam van die [slachtoffer] (hevig) heen en weer heeft geschud (acceleratie-deceleratie-impact trauma) en/of-(meermalen) die [slachtoffer] (met kracht) met zijn hoofd in een kussen heeft geduwd en/of -anderszins geweld heeft uitgeoefend op het hoofd en/of het lichaam van die [slachtoffer],



terwijl de uitvoering van dat voorgenomen misdrijf niet is voltooid.





2Voorvragen
De rechtbank heeft vastgesteld dat de dagvaarding geldig is, dat zijzelf bevoegd is tot kennisneming van de zaak, dat het Openbaar Ministerie ontvankelijk is in zijn vervolging en dat er geen redenen zijn voor schorsing van de vervolging.




3Beoordeling van het bewijs

3.1.


Standpunt van de officier van justitie

De officier van justitie heeft gerekwireerd tot bewezenverklaring van het primair ten laste gelegde feit.




3.2.


Standpunt van de verdediging

De raadsman stelt zich primair op het standpunt dat de verdachte moet worden vrijgesproken van het primair en subsidiair ten laste gelegde, nu bij de verdachte geen sprake is geweest van opzet op de dood, noch op het toebrengen van zwaar lichamelijk letsel aan [slachtoffer]. Ook van voorwaardelijk opzet is geen sprake, nu uit de stukken niet blijkt dat de verdachte wetenschap heeft gehad van de aanmerkelijke kans dat het gevolg zou intreden, en ook blijkt niet dat hij die kans ten tijde van de gedragingen bewust heeft aanvaard. De raadsman wijst daarbij op de Pro Justitia rapportage, waarin wordt geconcludeerd dat het intelligentieniveau van de verdachte wordt ingeschat op zwakbegaafd tot licht verstandelijk beperkt niveau.




3.3

Oordeel van de rechtbank



3.3.1


Redengevende feiten en omstandigheden

De rechtbank komt tot bewezenverklaring van het primair ten laste gelegde feit op grond van de bewijsmiddelen die in de bijlage bij dit vonnis zijn vervat.




3.3.2


Bewijsmotivering


Opzet

Door de raadsman is met betrekking tot het primair en subsidiair ten laste gelegde betoogd dat het opzet van de verdachte op de dood dan wel zwaar lichamelijk letsel heeft ontbroken omdat de verdachte door zijn verstandelijk beperkte niveau niet in staat is geweest dergelijke gevolgen te overzien.
De rechtbank verwerpt dit verweer en overweegt daartoe als volgt.
Volgens vaste jurisprudentie is voorwaardelijk opzet op een bepaald gevolg – voor wat betreft het primair tenlastegelegde: de dood van [slachtoffer] – aanwezig indien de verdachte zich willens en wetens heeft blootgesteld aan de aanmerkelijke kans dat dit gevolg door zijn handelingen zal intreden. Of de gedragingen van de verdachte de aanmerkelijke kans op een bepaald gevolg in het leven roepen, is afhankelijk van de omstandigheden van het geval, waarbij betekenis toekomt aan de aard van de gedragingen en de omstandigheden waaronder deze zijn verricht. Het zal dan moeten gaan om een kans die naar algemene ervaringsregels aanmerkelijk is te achten. Voor de vaststelling dat de verdachte zich willens en wetens heeft blootgesteld aan zo’n aanmerkelijke kans is niet alleen vereist dat de verdachte wetenschap heeft van de aanmerkelijke kans dat het gevolg zal intreden, maar ook dat hij die kans ten tijde van de gedragingen bewust heeft aanvaard.



De rechtbank gaat er niet van uit dat de verdachte de bedoeling had om zijn zoon van het leven te beroven. Het is echter een feit van algemene bekendheid dat baby’s zeer kwetsbaar zijn en dat die kwetsbaarheid groter is naarmate de baby jonger is. Het door elkaar schudden van een baby is uitermate gevaarlijk voor de gezondheid van die baby en kan zeer wel de dood tot gevolg hebben. Door zijn zoon van ruim drie maanden oud met kracht beet te pakken en hem hard heen en weer te schudden en hem meermalen met kracht met zijn hoofdje in een kussen te drukken, zoals is te zien op de door de moeder van [slachtoffer] opgenomen beelden, heeft de verdachte naar de uiterlijke verschijningsvorm willens en wetens de aanmerkelijke kans aanvaard dat dit de dood van zijn kind tot gevolg zou kunnen hebben. Hierbij gaat de rechtbank ervan uit dat – ook indien moet worden aangenomen dat de verdachte door zijn verstandelijk beperkte niveau enigszins in zijn keuzes beperkt is – hij voldoende inzicht heeft gehad in de ongeoorloofdheid van zijn handelen en zich van die aanmerkelijke kans bewust is geweest en deze ook heeft aanvaard. 
Dit geldt te meer nu de verdachte ter terechtzitting heeft verklaard dat hij wist dat hij voorzichtig met zijn zoon moest omgaan, omdat een baby fragiel is. Tevens heeft de partner van de verdachte verklaard dat de verdachte [slachtoffer] eerder heen en weer heeft geschud en dat zij hem toen heeft gewaarschuwd dat [slachtoffer] door het heen en weer schudden zou kunnen komen te overlijden. De verdachte was aldus op de hoogte van de mogelijke gevolgen van een dergelijk handelen. 





3.4


Bewezenverklaring

De rechtbank acht wettig en overtuigend bewezen dat de verdachte het primair ten laste gelegde feit heeft begaan, met dien verstande dat



hij op 28 maart 2021 te Krommenie, gemeente Zaanstad, ter uitvoering van het door verdachte voorgenomen misdrijf om [slachtoffer] (geboren op [geboortedatum 2]) opzettelijk van het leven te beroven,


- die [slachtoffer] stevig bij/om de borst heeft vastgepakt en heeft vastgehouden en

- meermalen het hoofd en het lichaam van die [slachtoffer] hevig heen en weer heeft geschud en

- meermalen die [slachtoffer] met kracht met zijn hoofd in een kussen heeft geduwd,


terwijl de uitvoering van dat voorgenomen misdrijf niet is voltooid. 
Hetgeen aan verdachte meer of anders is ten laste gelegd dan hier als bewezen is aangenomen, is niet bewezen. De verdachte moet hiervan worden vrijgesproken.






4Kwalificatie en strafbaarheid van het feit


4.1


Het standpunt van de verdediging

Door de raadsman is gesteld dat de verdachte dient te worden ontslagen van alle rechtsvervolging, nu sprake is geweest van vrijwillige terugtred. Deze vrijwillige terugtred bestond volgens de raadsman uit het stoppen met het schudden van [slachtoffer] door de verdachte. Dit stoppen met uitvoeringshandelingen was volgens de raadsman geschikt om het intreden van het gevolg, de dood dan wel zwaar lichamelijk letsel, te beletten.



4.2


Het standpunt van de officier van justitie

De officier van justitie heeft zich op het standpunt gesteld dat geen sprake kan zijn van vrijwillige terugtred nu de poging al was voltooid.




4.3


Het oordeel van de rechtbank

De rechtbank stelt voorop dat van vrijwillige terugtred in de zin van artikel 46b van het Wetboek van Strafrecht sprake is, indien de verdachte vrijwillig is teruggetreden voordat het misdrijf is voltooid. Of gedragingen van de verdachte toereikend zijn om de gevolgtrekking te wettigen dat het misdrijf niet is voltooid ten gevolge van omstandigheden die van zijn wil afhankelijk zijn, hangt - mede gelet op de aard van het misdrijf - af van de concrete omstandigheden van het geval. Voor het aannemen van vrijwillige terugtred in geval van een voltooide poging, zoals in deze zaak het geval is, is doorgaans een zodanig optreden van de verdachte vereist dat dit naar de aard en het tijdstip geschikt is om het intreden van het gevolg te beletten. 
Wanneer aan iemand potentieel levensbedreigend letsel kan zijn toegebracht, kan van vrijwillige terugtred en dus van straffeloosheid voor een poging tot doodslag geen sprake zijn wanneer niet is aangevoerd dat de verdachte daarna enige handeling heeft verricht om het intreden van het gevolg te beletten. 



Bewezen is verklaard dat de verdachte zich heeft schuldig gemaakt aan een poging tot doodslag door zijn zoon van ruim 3 maanden hard heen en weer te schudden en hem meermalen hard met zijn hoofdje in een kussen te drukken. Op enig moment is de verdachte gestopt en heeft hij [slachtoffer] teruggelegd op de bank. Uit de verklaring van de partner van de verdachte volgt dat zij hem had gevraagd om 112 te bellen. De verdachte heeft dit echter nagelaten en is verder volkomen passief gebleven.



Gelet op het voorgaande kan niet worden gesproken van enige handeling om het intreden van het gevolg te beletten. De rechtbank verwerpt dan ook het beroep op vrijwillige terugtred.



Het bewezenverklaarde levert op:



Poging tot doodslag.



Er is geen omstandigheid aannemelijk geworden waardoor de wederrechtelijkheid aan het bewezenverklaarde zou ontbreken. Het bewezenverklaarde is derhalve strafbaar.






5Strafbaarheid van de verdachte
Er is geen omstandigheid aannemelijk geworden die de strafbaarheid van de verdachte uitsluit. De verdachte is derhalve strafbaar.




6Motivering van de sanctie

6.1


Standpunt van de officier van justitie

De officier van justitie heeft, rekening houdend met de verminderde toerekeningsvatbaarheid van de verdachte, gevorderd dat de verdachte zal worden veroordeeld tot een gevangenisstraf voor de duur van 30 maanden, waarvan 10 maanden voorwaardelijk, met een proeftijd van 5 jaren en met aftrek van de tijd die de verdachte in voorarrest heeft doorgebracht. 
De officier van justitie heeft voorts gevorderd om aan het voorwaardelijk strafdeel te verbinden de door Reclassering Nederland geadviseerde voorwaarden. Daarnaast de voorwaarden dat de verdachte zal meewerken aan verplichte begeleiding en toezicht door Jeugdbescherming en een contactverbod met [slachtoffer], tenzij onder begeleiding en met toestemming van Jeugdbescherming, zolang zij dat noodzakelijk achten.
De officier van justitie heeft tenslotte de dadelijke uitvoerbaarheid van de bijzondere voorwaarden gevorderd.




6.2


Standpunt van de verdediging

De raadsman heeft zich ten aanzien van een eventueel op te leggen straf op het standpunt gesteld dat niet overgegaan moet worden tot het opleggen van een onvoorwaardelijke gevangenisstraf die langer is dan de duur van het voorarrest. Naast een onvoorwaardelijke gevangenisstraf gelijk aan de duur van het voorarrest kan een voorwaardelijke straf met bijzondere voorwaarden worden opgelegd. De verdachte is bereid zich aan die voorwaarden te houden. De raadsman heeft betoogd dat niet de voorwaarde van meewerken aan schuldhulpverlenging moet worden opgelegd, nu er in het gezin geen grote financiële problemen zijn en er bovendien geen connectie is tussen het ten laste gelegde en de financiële situatie. De raadsman heeft voorts de vraag opgeworpen of verplichte begeleiding door de jeugdbescherming mogelijk is als bijzondere voorwaarde bij een voorwaardelijk strafdeel en heeft zich voor wat betreft het contactverbod aangesloten bij het standpunt van de Reclassering, dat een dergelijk contactverbod contra-geïndiceerd is. 




6.3


Oordeel van de rechtbank

Bij de beslissing over de sanctie die aan de verdachte moet worden opgelegd, heeft de rechtbank zich laten leiden door de aard en de ernst van het bewezenverklaarde en de omstandigheden waaronder dit is begaan, alsmede de persoon van de verdachte, zoals van een en ander uit het onderzoek ter terechtzitting is gebleken. In het bijzonder heeft de rechtbank het volgende in aanmerking genomen.




Ernst van het feit

De verdachte heeft zijn zoontje, een baby van ruim drie maanden oud, beetgepakt en met kracht tot zeven keer toe hardhandig met zijn hoofdje in een kussen geduwd. Daarna heeft de verdachte zijn zoontje opgepakt en hem hard (als een “lappenpop”) heen en weer geschud. Dit alles omdat zijn zoon die ochtend meerdere keren had gehuild en de verdachte daar “gek” van werd. De rechtbank rekent het de verdachte aan dat hij na zijn levensgevaarlijke handelingen volkomen passief is gebleven nadat zijn partner hem had gevraagd om 112 te bellen. Ook rekent de rechtbank het de verdachte aan dat hij dit heeft gedaan nadat zijn partner hem bij een eerdere gelegenheid van hardhandig vastpakken van zijn zoontje had gewaarschuwd dat dergelijk handelen het overlijden van het kind tot gevolg kon hebben.
Dit is een zeer ernstig feit. Het slachtoffer was als baby volledig weerloos en bovendien volledig afhankelijk van de verdachte aan wie op dat moment de zorg voor hem was toevertrouwd. Niet alleen in de naaste omgeving van het gezin, maar ook in de maatschappij brengen dergelijke feiten gevoelens van verdriet en afgrijzen met zich mee. Hoewel de forensisch arts bij de baby geen ernstig letsel heeft vastgesteld, kunnen volgens hem schadelijke effecten van een schudincident bij zo’n jong kind op de langere termijn – soms
na jaren - niet worden uitgesloten.





Persoon van de verdachte

Met betrekking tot de persoon van de verdachte heeft de rechtbank in het bijzonder gelet op:


- het op naam van de verdachte staand Uittreksel Justitiële Documentatie, gedateerd 2 december 2021, waaruit blijkt dat de verdachte reeds eerder terzake van poging doodslag onherroepelijk tot deels voorwaardelijke vrijheidsbenemende straf is veroordeeld. 

- het over de verdachte uitgebrachte rapport van de psycholoog [deskundige 1].


Het psychologisch rapport gedateerd 25 juni 2021 houdt onder meer het volgende in: 
Samenvattend is er bij betrokkene sprake van een licht verstandelijke beperking. Differentiaal diagnostisch wordt aan een autismespectrumstoornis gedacht. Betrokkene vertelt zelf weinig over het ten laste gelegde, behalve dat hij zich onmachtig voelde. De partner van betrokkene geeft te kennen dat het in de periode voor het ten laste gelegde minder goed met betrokkene ging. Hij was een periode werkloos en toen hij weer een baan kreeg werkte hij in ploegen met nachtdiensten, waardoor hij vermoeid was en volgens haar prikkelbaar werd. Geldzorgen zouden voor stress zorgen en daarnaast werd hun zoontje geboren, die veel zou huilen waardoor betrokkene nog minder zou slapen.Mede voortkomend vanuit de licht verstandelijke beperking, maar ook de autistische trekken, kan hij de gevolgen van zijn handelen moeilijk inschatten c.q. overzien en snel het overzicht verliezen. Bij oplopende frustratie kan betrokkene in verhoogde mate emotioneel en impulsief reageren, hetgeen waarschijnlijk is gebeurd in de situatie met zijn zoontje.Daarbij heeft betrokkene vanuit zijn autistische trekken en verstandelijke beperking, een zeer beperkt mentaliserend vermogen.



Dit alles overziend en wegend, is er vermoedelijk sprake (geweest) enige doorwerking van (licht) verstandelijke beperking en de autistische trekken in het tenlastegelegde (indien bewezen geacht). Geadviseerd wordt om betrokkene het ten laste gelegde, wederom bij bewezen geachte feit in een verminderde mate toe te rekenen.



Samen met de intellectuele beperkingen (o.a. verlies overzicht, moeilijkheden in oorzaak gevolg relaties zien) en zijn onvermogen om stressvolle situaties op adequate wijze het hoofd te bieden maakt dat hij - indien bewezen- niet volledig in staat was om gedragsalternatieven af te wegen.  Bij een afweging van risico en beschermende factoren wordt het risico bij een onbehandelde terugkeer in de maatschappij als matig/hoog geduid.



Uit de motivationele items van de SAPROF komt naar voren dat er in enige mate sprake is van een stabiele en passende werksituatie, dat er in enige mate sprake is van motivatie voor behandeling en dat er in enige mate sprake is van een positieve houding jegens autoriteit. Uit de externe items komen als beschermende factoren naar voren dat er in enige mate sprake is van een pro sociaal en steunend netwerk, er is in enige mate sprake van een kwalitatief goede en stabiele intieme relatie, professionele hulpverlening is aanwezig, er is sprake van een woonsituatie met gerelateerde anderen en er is sprake van een minder intensief toezicht.



Gezien betrokkene’s verstandelijke beperking (licht), de autistische trekken, de doorwerking daarvan in de ten laste gelegde feiten en het matig/hoge recidiverisico, kan worden gesproken van een behandelnoodzaak. Deze behandeling dient in beginsel rekening te houden met de beperkte cognitieve vaardigheden van betrokkene en zich te richten op praktische ondersteuning. Voorts dient de behandeling gericht te zijn op het versterken van zijn coping vaardigheden, zijn frustratietolerantie, inlevingsvermogen en impulscontrole. Betrokkene behoeft praktische ondersteuning in het aanleren van goede opvoedingsvaardigheden en het versterken van de interactie met zijn zoontje. Daarbij is het van belang de partner van betrokkene te betrekken en dat er toezicht, van zijn partner of hulpverleners, is op de omgang die betrokkene heeft met zijn zoontje. Voorts is het van belang dat het alcoholgebruik van betrokkene en zijn gamegedrag gemonitord wordt, om verder te onderzoeker of er sprake is van problematisch gebruik/gedrag.Genoemde behandeling zou het beste uitgevoerd kunnen worden door een forensische polikliniek in combinatie met gecontinueerde zorg en begeleiding vanuit een instelling met expertise op het gebied van verstandelijke beperkingen. Voor het toezicht op de veiligheid van zijn zoontje is begeleiding en betrokkenheid van de jeugdbescherming aan te raden.



Met de conclusies van dit rapport kan de rechtbank zich verenigen.


- het over de verdachte uitgebrachte reclasseringsadvies, gedateerd 10 februari 2022 van [reclasseringswerker], als reclasseringswerker verbonden aan Reclassering Nederland, waarin over de persoon van de verdachte het volgende is opgenomen:


De verdachte stelt dat hij uit onmacht heeft gehandeld. Hoewel hij aangeeft spijt te hebben van zijn handelen legt hij de schuld grotendeels buiten zichzelf. Hij lijkt te beschikken over een beperkt probleembesef en zelfinzicht. Mogelijk speelt zijn psychische gesteldheid hierbij een rol. 
Wij zien tevens risico’s op het gebied van financiën en dagbesteding. Hoewel betrokkene betaald werk heeft, zou hij onregelmatige werktijden en nachtdiensten hebben, hetgeen mogelijk invloed heeft op zijn psychische gesteldheid en handelen. Daarnaast heeft betrokkene schulden wat zorgt voor oplopende stress. Tijdens een eventueel toezicht dient er meer zicht te komen op zijn middelengebruik en gamegedrag, daar betrokkene dagelijks enkele uren computerpellen speelt en alcohol drinkt. 
De verdachte staat momenteel onder toezicht van de reclassering in het kader van schorsingsvoorwaarden. Positief is te noemen dat hij de gemaakte afspraken, waaronder de meldplichtafspraken en de afspraken met Jeugdbescherming, goed nakomt. Daarnaast is hij recent gestart met een behandeling bij Forensisch Polikliniek de Waag. Hij staat open voor begeleiding en behandeling in strafrechtelijk kader en lijkt derhalve gemotiveerd voor gedragsverandering.Jeugdbescherming heeft veiligheidsafspraken opgesteld. Betrokkene mag niet samen in een woning met zijn partner verblijven, hij mag alleen onder toezicht contact hebben met zijn kind en hij moet met zijn partner meewerken aan de door Jeugdbescherming geadviseerde hulpverlening. Binnenkort zal er een opvoeding/omgangsbegeleidingstraject van start gaan. In samenspraak met de ingezette hulpverlening wordt door Jeugdbescherming gekeken wat betrokkene en het gezin nodig hebben om de kans op recidive te voorkomen en wordt er opnieuw een risico-inschatting gemaakt. Momenteel schatten wij de kans op recidive in als gemiddeld/hoog. Wij achten het risico verhogend dat betrokkene en zijn partner de relatie voortzetten en op den duur weer gaan samenwonen. Tot slot stelt het NIFP dat er sprake is van een matig/hoog recidiverisico en zien derhalve een behandelnoodzaak. Wij sluiten ons bij deze risicoschatting en dit advies aan.



Bij een veroordeling adviseren wij een (deels) voorwaardelijke straf met de onderstaande bijzondere voorwaarden:  Meldplicht bij reclassering  Ambulante behandeling  Meewerken aan schuldhulpverlening (indien de toezichthouder dit noodzakelijk acht)



Wij hebben overwogen om een locatieverbod en/of een contactverbod te adviseren. Dit zou als (extra) stok achter de deur kunnen fungeren om te kunnen bewerkstellingen dat betrokkene geen omgang met zijn zoontje heeft zonder begeleiding en toezicht van Jeugdbescherming. Echter, betrokkene houdt zich tot nu toe aan de veiligheidsafspraken die door Jeugdbescherming zijn gesteld; hij verblijft niet in de woning van zijn partner en/of heeft contact met zijn zoon zonder toezicht van jeugdbescherming. Daarnaast willen betrokkene en zijn partner de relatie voortzetten en zal na het opstarten van de juiste hulpverlening de omgang tussen betrokkene en zijn zoon worden uitgebreid.Een eventueel contactverbod in strafrechtelijk kader kan dan een belemmering vormen bij de begeleiding en omgang. Mocht betrokkene zich in de toekomst niet houden aan de veiligheidsafspraken van Jeugdbescherming dan kan de reclassering of Jeugdbescherming in samenspraak de nodige veiligheidsacties in gang zetten zoals het aanvragen van eenondertoezichtstelling of een contactverbod.  



Op de terechtzitting heeft de verdachte zich bereid verklaard de geadviseerde voorwaarden na te komen.



Met betrekking tot de persoon van de verdachte heeft de rechtbank verder nog het volgende overwogen:



Op de terechtzitting heeft de partner van de verdachte, mevrouw [aangever], het spreekrecht uitgeoefend waarbij zij onder meer naar voren heeft gebracht dat [slachtoffer] onder begeleiding weer contact heeft met zijn vader en dat zij dan samen lachen en knuffelen. De verdachte is op die momenten lief en geduldig met [slachtoffer]. Sinds 16 december 2021 heeft de verdachte werk en draait hij vijf tot zes nachtdiensten per week. Verder komt hij alle afspraken met de betrokken instanties na. Mevrouw [aangever] heeft aangegeven dat zij het liefst terug wil naar de oude gezinssituatie waarbij verplichte hulp en opvoedondersteuning met spoed wordt opgestart. Met een goede hulpverlenging is er volgens mevrouw [aangever] geen risico op herhaling. Mevrouw [aangever] is van mening dat [slachtoffer] weer een vader nodig heeft die thuis is en niet in de gevangenis verblijft.




De op te leggen straf

Gelet op de ernst van het feit is de rechtbank van oordeel dat dit in beginsel een gevangenisstraf van een langere duur rechtvaardigt dan de tijd die de verdachte reeds in voorlopige hechtenis heeft doorgebracht. Daar tegenover staat echter dat het opleggen van een langere gevangenisstraf de reeds ingezette trajecten en begeleiding door de reclassering, Jeugdbescherming en De Waag onmiskenbaar zal doorkruisen. De rechtbank acht dit in het onderhavige geval niet gewenst. 
Op de terechtzitting van 29 november 2021 is de voorlopige hechtenis van de verdachte geschorst, mede om te komen tot een passende strafafdoening. Hierbij zijn voorwaarden gesteld waaraan de verdachte zich tot op heden heeft gehouden. Het behandeltraject bij De Waag is inmiddels opgestart door het voeren van gesprekken. De verdachte houdt zich aan de aanwijzingen van de reclassering en hij werkt vrijwillig mee aan de begeleiding door de Jeugdbescherming.
Inmiddels is de begeleide omgang tussen de verdachte en zijn zoon opgestart en dit verloopt volgens de moeder van [slachtoffer] naar tevredenheid. 
De partner van de verdachte heeft aangegeven dat zij hem in de toekomst weer graag thuis wil hebben waar zij dan weer samen de zorg hebben over hun zoontje. De verdachte en zijn partner zijn bereid om daartoe mee te werken aan intensieve opvoedondersteuning.



Alles afwegende en gelet op de specifieke omstandigheden van deze casus, is de rechtbank van oordeel dat een vrijheidsbenemende straf van na te noemen duur moet worden opgelegd. De rechtbank zal echter bepalen dat een gedeelte daarvan vooralsnog niet ten uitvoer zal worden gelegd en zal daaraan een proeftijd verbinden van vijf jaren, opdat de verdachte ervan wordt weerhouden zich voor het einde van die proeftijd schuldig te maken aan een strafbaar feit.
Daarnaast acht de rechtbank het noodzakelijk dat de door de Reclassering Nederland geadviseerde bijzondere voorwaarden aan het voorwaardelijk deel van de op te leggen straf worden verbonden. 
De rechtbank acht het opleggen van een bijzondere voorwaarde van verplicht contact met Jeugdbescherming, zoals gevorderd door de officier van justitie – voor zover dit al zou kunnen worden opgelegd – niet noodzakelijk nu dit contact reeds in een vrijwillig kader plaatsvindt en de verdachte daaraan zijn medewerking verleend. 
Ook het opleggen van een locatieverbod en een contactverbod met [slachtoffer] acht de rechtbank niet noodzakelijk. Met de reclassering is de rechtbank van oordeel dat de verdachte zich tot nu toe houdt aan de veiligheidsafspraken die door Jeugdbescherming zijn gesteld. Hij verblijft niet in de woning en heeft contact met zijn zoon onder toezicht van de Jeugdbescherming. Daarnaast willen de verdachte en zijn partner de relatie voortzetten en zal na het opstarten van de juiste hulpverlening de omgang tussen de verdachte en zijn zoon zo mogelijk worden uitgebreid. Een eventueel contactverbod in strafrechtelijk kader kan dan een belemmering vormen bij de begeleiding en omgang. Mocht betrokkene zich in de toekomst niet houden aan de veiligheidsafspraken van Jeugdbescherming dan kan de reclassering of Jeugdbescherming in samenspraak de nodige veiligheidsacties in gang zetten, zoals het aanvragen van een ondertoezichtstelling of het alsnog opleggen van een contactverbod. Ook kan de officier van justitie zonodig aanpassing van de hieronder weergegeven bijzondere voorwaarden vorderen.



Omdat er ernstig rekening mee moet worden gehouden dat de verdachte wederom een misdrijf zal begaan dat gericht is tegen of gevaar veroorzaakt voor de onaantastbaarheid van het lichaam van een of meer personen, beveelt de rechtbank dat de voorwaarden dadelijk uitvoerbaar zijn.






7Toepasselijke wettelijke voorschriften

De volgende wetsartikelen zijn van toepassing:
Artikelen 14a, 14b, 14c, 45, 287 van het Wetboek van Strafrecht.





8Beslissing
De rechtbank:


Verklaart bewezen dat de verdachte het primair ten laste gelegde feit heeft begaan zoals hiervoor onder 3.4 weergegeven.



Verklaart niet bewezen wat aan de verdachte meer of anders is ten laste gelegd dan hierboven als bewezen is aangenomen en spreekt hem daarvan vrij.



Bepaalt dat het onder 3.4 bewezen verklaarde feit het hierboven onder 4. vermelde strafbare feit oplevert.



Verklaart de verdachte hiervoor strafbaar.



Veroordeelt de verdachte tot een gevangenisstraf voor de duur van 30 (dertig) maanden.
Beveelt dat van deze gevangenisstraf een gedeelte, groot 22 (tweeëntwintig) maanden niet ten uitvoer zal worden gelegd en stelt daarbij een proeftijd vast van vijf jaren.



Stelt als algemene voorwaarde dat de verdachte zich voor het einde van de proeftijd niet schuldig maakt aan een strafbaar feit.



Stelt als bijzondere voorwaarden dat de verdachte:

- zich binnen vijf werkdagen (tussen 9.00 en 12.00 uur) volgend op het onherroepelijk 
worden van het vonnis, of in overleg met zijn huidige toezichthouder, dient te melden bij Reclassering Nederland op het adres Vincent van Goghweg 73 te Zaandam en zich blijft melden op afspraken met de reclassering, zo vaak en zolang de reclassering dat nodig vindt om het reclasseringstoezicht uit te voeren;


de behandeling bij Forensische Polikliniek de Waag voortzet. De behandeling duurt de gehele proeftijd of zoveel korter als de reclassering nodig vindt. De verdachte houdt zich aan de huisregels en de aanwijzingen die de zorgverlener geeft voor de behandeling. Het innemen van medicijnen kan onderdeel zijn van de behandeling; 


meewerkt aan het aflossen van zijn schulden en het treffen van afbetalingsregelingen, ook als dit inhoudt meewerken aan schuldhulpverlening in het kader van de Wet Schuldsanering Natuurlijke Personen, indien de toezichthouder dit noodzakelijk acht. De verdachte geeft de reclassering inzicht in zijn financiën en schulden.




Beveelt dat de op grond van artikel 14c gestelde voorwaarden en het op grond van artikel 14c, zesde lid, Sr uit te oefenen toezicht, dadelijk uitvoerbaar zijn.



Geeft aan voornoemde reclasseringsinstelling de opdracht als bedoeld in artikel 14c, zesde lid, van het Wetboek van Strafrecht toezicht te houden op de naleving van de voorwaarden en de verdachte ten behoeve daarvan te begeleiden.



Voorwaarden daarbij zijn dat de verdachte gedurende de proeftijd:

- ten behoeve van het vaststellen van zijn identiteit medewerking zal verlenen aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;
- medewerking zal verlenen aan het reclasseringstoezicht, bedoeld in artikel 14c, zesde lid, van het Wetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen.


Bepaalt dat de tijd die de verdachte vóór de tenuitvoerlegging van dit vonnis in verzekering en voorlopige hechtenis heeft doorgebracht, bij de tenuitvoerlegging van het onvoorwaardelijk deel van de opgelegde gevangenisstraf in mindering wordt gebracht, voor zover die tijd niet reeds op een andere straf in mindering is gebracht.



Heft op het reeds geschorste bevel tot voorlopige hechtenis van de verdachte.




Samenstelling rechtbank en uitspraakdatum

Dit vonnis is gewezen door
mr. L. Boonstra, voorzitter,
mr. N.O.P. Roché en mr. S.J. Richters, rechters,
in tegenwoordigheid van de griffier G.A.M. Delis,
en uitgesproken op de openbare terechtzitting van 3 maart 2022.






Bijlage





De bewijsmiddelen




De hierna vermelde processen-verbaal zijn in de wettelijke vorm opgemaakt door personen die daartoe bevoegd zijn en voldoen ook overigens aan de daaraan bij wet gestelde eisen.



De bewijsmiddelen zijn, voor zover het geschriften als bedoeld in artikel 344, eerste lid, aanhef, onder 5°, van het Wetboek van Strafvordering betreft, telkens slechts gebezigd in verband met de inhoud van de andere bewijsmiddelen. 




Ten aanzien van feit 1 primair





Verklaring van de verdachte ter terechtzitting

De verklaring die de verdachte ter terechtzitting van 17 februari 2022 heeft afgelegd, houdt – zakelijk weergegeven – onder meer het volgende in.

        [slachtoffer] was toen ongeveer 3 maanden oud. Ik weet dat ik hem op een bepaalde manier moest vasthouden omdat het allemaal nogal kwetsbaar is. Voordat dit incident gebeurde heb ik op internet opgezocht hoe ik een baby moet vasthouden. Ik weet wel dat ik voorzichtig met hem moet omgaan omdat een baby fragiel is. Ik kon hem niet stil krijgen. Ik heb het filmpje gezien. Ik heb gezien hoe heftig het is. 




Een proces-verbaal van aangifte. Dit proces-verbaal houdt – zakelijk weergegeven – onder meer in als de op 28 maart 2021 door aangeefster [aangever] ten overstaan van verbalisanten [verbalisant 1] en [verbalisant 2] afgelegde verklaring (doorgenummerde blz. 6 tot en met 8):

Ik doe aangifte van poging tot doodslag/moord, gepleegd op 28 maart 2021 om 10.46 uur aan de [adres 2]. Ik wil aangifte doen tegen de vader van mijn zoontje [slachtoffer]. Zijn vader is genaamd [verdachte]  heeft [slachtoffer] op een dusdanige manier heen en weer geschud en op het kussen op de bank geduwd, dat ik heb besloten de politie in te schakelen. Dit incident heeft plaatsgevonden in mijn woning in Krommenie. Ik lag te slapen in mijn slaapkamer en werd wakker van een geluid dat niet tot normale huisgeluiden hoorden. Ik pakte mijn telefoon en activeerde vanaf mijn telefoon de camera. Ik zag toen op de beelden dat [verdachte] [slachtoffer] vastpakte met twee handen en hard door elkaar schudde en [slachtoffer] als een lappen pop meerdere keren op het kussen sloeg. Ik schrok vreselijk van wat ik zag en ben de woonkamer in gerend. [verdachte] heeft [slachtoffer] nog een keer door elkaar geschud. Ik heb dit zelf gezien en heb [verdachte] toen gezegd dat [slachtoffer] daaraan zou kunnen overlijden.




Een proces-verbaal van bevindingen. Dit proces-verbaal houdt – zakelijk weergegeven – onder meer in als relaas van bevindingen van verbalisant [verbalisant 3] (doorgenummerde blz. 52):

Op 29 maart 2021  werden de film opnamen vanaf de computer van aangeefster [aangever] door mij veilig gesteld.Door mij werden de beelden uitgekeken.Je ziet dat de baby met zijn beentjes aan het trappelen is. Dan verschijnt er vanaf links een man in beeld. De man stopt een speen in het mondje van de baby. De baby blijft doortrappelen met zijn beentjes.De man gaat naast de baby op de bank zitten. De man pakt ineens de baby vast met zijn linkerhand op zijn borstkastje en zijn rechterhand op de rug van de baby. Dit gaat hardhandig. De man draait de baby hardhandig om en gooit de baby met zijn gezichtje in het knuffelkussen.Dan duwt de man met zijn rechterhand op het hoofdje van de baby. De baby duwt hij hardhandig zeven keer in het kussen. Je ziet de baby hard terug veren.Daarbij gaat het hoofdje heen en weer. Het hoofdje van de baby is rood van kleur met zwarte haartjes.De man grijpt de baby weer zijwaarts vast en schud de baby een aantal keer hard heen en weer het lijkt wel een lappen pop. Je ziet het lijfje en hoofdje van de baby hard heen en weer zwaaien. Daarna gooit hij de baby weer neer in het kussen nu met het ruggetje op het knuffelkussen. De man drukt weer de baby hardhandig in het kussen.




Een schriftelijke bescheid , inhoudende het rapport van de forensisch arts [deskundige 2], gedateerd 22 september 2021:





Duiding videobeelden in deze zaak
Ondanks de hevige en wisselende krachtsinwerkingen op (het hoofd van) het kind, naar mijn mening disproportioneel en volstrekt niet passend bij normale hantering van een baby, liep het kind geen radiologisch geobjectiveerd letsel op.(NB: echter, kleine afwijkingen, bijvoorbeeld een hersenscheur van 1-2 mm lang of een dunne bloeduitstorting onder het harde hersenvlies, hoeven radiologisch niet zichtbaar te zijn).Uitwendig waren enkele blauwe plekken en oppervlakkige huidbeschadigingen in het gezicht links zichtbaar, die (deels) kunnen passen bij het gefilmde voorval.



Zoals vermeld in het voorlopige bericht, ben ik van mening dat de op de videobeelden zichtbare krachtsinwerkingen op het kind dermate hevig zijn dat deze als zeer gevaarlijk voor het kind moeten worden getypeerd.Gezien de aard en heftigheid van de (repeterende) krachtsinwerkingen bij een kind van deze leeftijd bestond er een risico op zeer ernstig letsel, met name (potentieel fataal) hersenletsel. Om een goede indruk van de krachtsinwerkingen op het kind te kunnen krijgen, adviseer ik de videobeelden te aanschouwen.


",Rechtbank Noord-Holland,2022-03-03,2022-03-03,15.087022.21,Uitspraak,,,Strafrecht,Eerste aanleg - meervoudig,"
Veroordeling voor poging doodslag na schudden drie maanden oude zoontje in Krommenie


De rechtbank heeft een 53-jarige man veroordeeld voor poging doodslag na het door elkaar schudden van zijn drie maanden oude baby. Dat gebeurde op 28 maart 2021 in Krommenie. De rechtbank heeft de man een celstraf opgelegd van 30 maanden, waarvan 22 maanden voorwaardelijk met een proeftijd van vijf jaren. Doordat de man ruim acht maanden in voorarrest heeft gezeten, hoeft hij niet terug naar de gevangenis. 
Op grond van de bevindingen van het psychologisch onderzoek van de man heeft de psycholoog de rechtbank geadviseerd om de man het feit in verminderde mate toe te rekenen. De rechtbank heeft dit advies overgenomen. Ook heeft de rechtbank het advies van de reclassering overgenomen om de man een deels voorwaardelijke straf op te leggen en daaraan bijzondere voorwaarden te verbinden.



Strafmaat
De ernst van het feit rechtvaardigt in beginsel een gevangenisstraf van een langere duur dan de tijd die de man in voorarrest heeft gezeten, vindt de rechtbank. Maar de man wordt momenteel begeleid door de reclassering en houdt zich aan alle afspraken die hem worden gesteld. Hij is een behandeling gestart gericht op omgaan met zijn licht verstandelijke beperking. Ook zal een traject voor het leren van opvoedingsvaardigheden worden opgestart. De man en zijn partner willen samen verder en Jeugdbescherming is inmiddels betrokken bij het gezin. Onder begeleiding heeft de man ook weer contact met zijn zoontje, wat volgens zijn partner goed verloopt. Het opleggen van een langere gevangenisstraf zal dit onmiskenbaar doorkruisen. Dit vindt de rechtbank niet gewenst.
Verwerping verweer vrijwillige terugtred.

","

Rechtspraak.nl

","Veroordeling voor poging doodslag na schudden drie maanden oude zoontje in Krommenie

De rechtbank heeft een 53-jarige man veroordeeld voor poging doodslag na het door elkaar schudden van zijn drie maanden oude baby. Dat gebeurde op 28 maart 2021 in Krommenie. De rechtbank heeft de man een celstraf opgelegd van 30 maanden, waarvan 22 maanden voorwaardelijk met een proeftijd van vijf jaren. Door..."
421,ECLI:NL:RBROT:2022:1567,,Rechtbank Rotterdam,2022-03-01,2022-03-03,ROT 21/3555,Uitspraak,,,Bestuursrecht,,,,No summary available
422,ECLI:NL:RBNNE:2022:581,,Rechtbank Noord-Nederland,2022-03-02,2022-03-03,NL21.18896,Uitspraak,,,Bestuursrecht; Vreemdelingenrecht,,,,No summary available
423,ECLI:NL:RBLIM:2022:1660,,Rechtbank Limburg,2022-03-02,2022-03-03,NL21.7459,Uitspraak,,,Bestuursrecht; Vreemdelingenrecht,,,,No summary available
424,ECLI:NL:RBNNE:2022:580,"

Uitspraak



RECHTBANK NOORD-NEDERLAND


Afdeling strafrecht Locatie 
Groningen



parketnummer 18/151262-20 ter terechtzitting gevoegd parketnummer 18/151621-21
vordering na voorwaardelijke veroordeling parketnummer 18/830033-19




Vonnis van de meervoudige kamer voor de behandeling van strafzaken d.d. 3 maart 2022 in de zaak van het openbaar ministerie tegen de verdachte





[verdachte],
geboren op [geboortedatum] 1978 te [geboorteplaats], wonende te [straatnaam], [woonplaats].


Dit vonnis is gewezen naar aanleiding van het onderzoek ter terechtzitting van 17 februari 2022.
Verdachte is verschenen, bijgestaan door mr. G.W. van der Zee, advocaat te Groningen.
Het openbaar ministerie is ter terechtzitting vertegenwoordigd door mr. L.J. van der Heide.



Tenlastelegging

Aan verdachte is ten laste gelegd dat:

Parketnummer 18/151262-20

1.
zij op of omstreeks 1 februari 2019 te Winschoten, in de gemeente Oldambt tezamen en in vereniging met een of meer anderen, althans alleen, een portemonnee en/of een (aantal) pizza('s) en/of een scootersleutel, in elk geval enig goed, dat geheel of ten dele aan een ander dan aan verdachte en/of haar mededader(s) toebehoorde, te weten aan [benadeelde partij 1], heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer] (te weten pizzakoerier bij die [benadeelde partij 1]), gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren en/of met het oogmerk om zich en/of een ander wederrechtelijk te bevoordelen door geweld en/of bedreiging met geweld [slachtoffer] heeft gedwongen tot de afgifte van een portemonnee en/of een
(aantal) pizza('s) en/of een scootersleutel, in elk geval van enig goed, geheel of ten dele toebehorende aan [benadeelde partij 1], in elk geval aan een ander of anderen dan aan verdachte en/of haar mededader(s), door:



ten overstaan van die [slachtoffer], met een bivakmuts over het hoofd, te zeggen/schreeuwen: “Ikwil alles hebben wat je hebt"" en/of ""Ik wil je portemonee en je telefoon” en/of - in de jaszakken en/of broekzakken van die [slachtoffer] te voelen en/of


tegen die [slachtoffer] te schreeuwen: ""Je moet blijven zitten en voor je kijken"";



althans, indien ter zake van het vorenstaande geen veroordeling mocht volgen, dat
[medeverdachte] op of omstreeks 1 februari 2019 te Winschoten, in de gemeente Oldambt, een portemonnee en/of een (aantal) pizza('s) en/of een scootersleutel, in elk geval enig goed, dat geheel of ten dele aan een ander dan aan verdachte en/of die [medeverdachte] toebehoorde, te weten aan [benadeelde partij 1], heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer] (te weten pizzakoerier bij die [benadeelde partij 1]), gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren en/of
met het oogmerk om zich en/of een ander wederrechtelijk te bevoordelen door geweld en/of bedreiging met geweld [slachtoffer] heeft gedwongen tot de afgifte van een portemonnee en/of een
(aantal) pizza('s) en/of een scootersleutel, in elk geval van enig goed, geheel of ten dele toebehorende aan [benadeelde partij 1], in elk geval aan een ander of anderen dan aan verdachte en/of die [medeverdachte], door:



ten overstaan van die [slachtoffer], met een bivakmuts over het hoofd, te zeggen/schreeuwen: “Ikwil alles hebben wat je hebt"" en/of ""Ik wil je portemonee en je telefoon” en/of - in de jaszakken en/of broekzakken van die [slachtoffer] te voelen en/of - tegen die [slachtoffer] te schreeuwen: ""Je moet blijven zitten en voor je kijken"", bij en/of tot het plegen van welk misdrijf verdachte op of omstreeks 1 februari 2019 te Winschoten, in de gemeente Oldambt, opzettelijk behulpzaam is geweest en/of opzettelijk gelegenheid, middelen en/of inlichtingen heeft verschaft, door:


telefonisch contact op te nemen met die [benadeelde partij 1] en 2 pizza's te laten bezorgen nabijhet crematorium (terwijl die [medeverdachte] ter plaatse voornoemde [slachtoffer] stond op te wachten) en/of


die [medeverdachte] naar en/of vanaf de plaats van het misdrijf te vervoeren;



2.
zij op of omstreeks 15 januari 2019 te Scheemda, in de gemeente Oldambt tezamen en in vereniging met een of meer anderen, althans alleen, een hoeveelheid brandstof (diesel), in elk geval enig goed, dat geheel of ten dele aan een ander dan aan verdachte en/of haar mededader(s) toebehoorde, te weten aan [benadeelde partij 2]., heeft weggenomen met het oogmerk om het zich wederrechtelijk toe te eigenen;
3.
zij in of omstreeks de periode van 11 augustus 2018 tot en met 12 augustus 2018 te Scheemda, in de gemeente Oldambt, tezamen en in vereniging met een of meer anderen, althans alleen, een bronzen beeld (van de Scheuvelloper), in elk geval enig goed, dat geheel of ten dele aan een ander dan aan verdachte en/of haar mededader(s) toebehoorde, te weten aan de gemeente Oldambt, heeft weggenomen met het oogmerk om het zich wederrechtelijk toe te eigenen, terwijl verdachte en/of haar mededader(s) dat weg te nemen goed onder haar/hun bereik heeft/hebben gebracht door middel van braak en/of verbreking;
althans, indien ter zake van het vorenstaande geen veroordeling mocht volgen, dat
zij in of omstreeks de maand augustus 2018, althans in het jaar 2018, te Winschoten, in de gemeente Oldambt, een bronzen beeld (te weten de Scheuvelloper), althans een hoeveelheid brons, heeft verworven, voorhanden gehad, en/of overgedragen, terwijl zij ten tijde van de verwerving of het voorhanden krijgen van dit goed wist dat het een door misdrijf verkregen goed betrof; Parketnummer 18/151621-21
zij, op of omstreeks 14 mei 2021 te Winschoten, gemeente Oldambt opzettelijk aanwezig heeft gehad ongeveer 3,3 gram, in elk geval een hoeveelheid van een materiaal bevattende cocaïne, zijnde cocaïne een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet.



Beoordeling van het bewijs


Standpunt van de officier van justitie

De officier van justitie heeft vrijspraak gevorderd van het onder 1 primair en 3 primair ten laste gelegde met parketnummer 18/151262-20. De officier van justitie heeft veroordeling gevorderd voor het onder 1 subsidiair, 2 en 3 subsidiair ten laste gelegde met parketnummer
18/151262-20 en het onder parketnummer 18/151621-21 ten laste gelegde. Zij heeft daartoe het volgende aangevoerd.
Ten aanzien van het onder 1 subsidiair ten laste gelegde met parketnummer 18/151262-20 heeft de officier van justitie betoogd dat wettig en overtuigend bewezen kan worden dat verdachte en medeverdachte [medeverdachte] achter de overval op de bezorger van de [benadeelde partij 1] zitten. Het telefoonnummer waarmee de bestelling bij de [benadeelde partij 1] is geplaatst, betreft het telefoonnummer van de heer [naam]. Hij heeft in zijn verhoor aangegeven dat hij de telefoon heeft uitgeleend aan verdachte. Uit het onderzoek aan de telefoon blijkt dat er in de ochtend van 1 februari 2019 bel- en sms verkeer plaatsvindt met de zus van verdachte en dat er die avond om 20:22 uur wordt gebeld met de instelling waar de dochter van verdachte verblijft. Getuige [getuige 1] heeft verklaard dat verdachte en medeverdachte [medeverdachte] op 1 februari 2019 om 21:30 uur samen zijn woning, waar op dat moment ook [naam] verbleef, hebben verlaten. Gelet op het onderzoek aan de telefoon is het aannemelijk dat verdachte op dat moment nog steeds in het bezit is van de telefoon van [naam]. Enige tijd later worden verdachte en medeverdachte [medeverdachte] samen in de auto van verdachte door de Koninklijke Marechaussee gecontroleerd. In de auto wordt een bivakmuts aangetroffen. Vlak voor de overval – die plaatsvond even voor 23.00 uur - wordt er door het telefoonnummer van medeverdachte [medeverdachte] gebeld naar de telefoon die in het bezit is bij verdachte. Hierbij wordt er geprobeerd om anoniem te bellen. Vervolgens belt verdachte naar de [benadeelde partij 1] in Winschoten om de bestelling te plaatsen en is medeverdachte [medeverdachte] degene die de overval daadwerkelijk pleegt. Het signalement dat door het slachtoffer wordt gegeven past ook bij medeverdachte [medeverdachte]. Tot slot blijkt uit het onderzoek aan de telefoons van verdachte en medeverdachte [medeverdachte] dat deze telefoons ten tijde van de overval een telefoonmast aanstralen die zich vlakbij de plaats delict bevindt en dat de telefoons na de overval dezelfde route afleggen.
Verdachte is opzettelijke behulpzaam geweest bij de overval door de bestelling bij de [benadeelde partij 1] te plaatsen en door samen met medeverdachte [medeverdachte] naar de plaats delict te rijden en er ook gezamenlijk weer vandoor te gaan. Zij heeft zich daarmee schuldig gemaakt aan medeplichtigheid aan de overval. Uit het dossier blijkt niet dat er sprake is van een zodanige nauwe en bewuste samenwerking dat van medeplegen kan worden gesproken.
Ten aanzien van het onder 3 subsidiair ten laste gelegde met parketnummer 18/151262-20 heeft de officier van justitie betoogd dat uit de verklaringen van getuigen [getuige 1] en [getuige 2] blijkt dat het gestolen beeld in de woning van verdachte in stukken is gesneden. Beiden verklaren dat zij wit poeder in de woning van verdachte hebben zien liggen en dat zij verdachte over het beeld hebben horen spreken. Er is geen reden om te twijfelen aan de betrouwbaarheid van deze verklaringen. Daarnaast geeft de kunstenaar in een mail van 23 juli 2019 aan dat het goed zou kunnen dat er nog resten gips in het beeld hebben gezeten. Gelet op het voorgaande kan bewezen worden dat verdachte zich schuldig heeft gemaakt aan heling van een hoeveelheid brons. Van een wegnemingshandeling door verdachte is niet gebleken.

Standpunt van de verdediging

De raadsvrouw heeft betoogd dat verdachte moet worden vrijgesproken van het onder 1 primair en subsidiair en 3 primair en subsidiair ten laste gelegde met parketnummer 18/151262-20. Met betrekking tot de overige feiten heeft de raadsvrouw geen bewijsverweer gevoerd.

Oordeel van de rechtbank


Vrijspraak van het onder feit 1 en 3 tenlastegelegde onder parketnummer 18/151262-20

De rechtbank acht het onder 1 primair en subsidiair en 3 primair en subsidiair ten laste gelegde met parketnummer 18/151262-20 niet wettig en overtuigend bewezen, zodat verdachte hiervan zal worden vrijgesproken. De rechtbank overweegt hiertoe het volgende.
Ten aanzien van het onder 1 primair en subsidiair ten laste gelegde stelt de rechtbank op basis van de zich in het dossier bevindende stukken vast dat er op 1 februari 2019 rond 22:30 uur een bestelling wordt geplaatst bij de [benadeelde partij 1] via het telefoonnummer [telefoonnummer]. Dit betreft het telefoonnummer van de heer [naam]. De bezorger wordt vervolgens op de afgesproken locatie, vlakbij het crematorium in Winschoten, even voor 23.00 uur door een man met een bivakmuts overvallen. Verdachte en medeverdachte [medeverdachte] hebben van meet af aan ontkend dat zij iets met de overval te maken hebben. De officier van justitie heeft zich op het standpunt gesteld dat medeverdachte [medeverdachte] degene is die het slachtoffer heeft overvallen en dat verdachte degene is die de [benadeelde partij 1] heeft gebeld.
Anders dan de officier van justitie is de rechtbank van oordeel dat het door het slachtoffer gegeven signalement van de dader niet past bij het signalement van medeverdachte [medeverdachte]. Het slachtoffer heeft het over een blanke man van 1,85 meter. Medeverdachte [medeverdachte] betreft echter – zoals de rechtbank ter zitting heeft kunnen waarnemen – een licht getinte man die naar de stelling van de verdediging van de medeverdachte [medeverdachte] rond de 1,70 meter lang is.
Voorts blijkt uit het onderzoek aan de telefoon van [naam] dat verdachte weliswaar op 1 februari 2019 gebruik heeft gemaakt van de telefoon en dat zij deze mogelijk tijdelijk in haar bezit heeft gehad, maar de rechtbank kan niet vaststellen dat zij de telefoon op het moment van de overval nog steeds in haar bezit had. Op 1 februari 2019 om 20:22 uur wordt er met de telefoon van [naam] gebeld naar de instelling waar de dochter van verdachte op dat moment verblijft. Het is dus aannemelijk dat verdachte op dat moment nog in het bezit is van de telefoon. Dat verdachte na dit tijdstip nog steeds in het bezit was van de telefoon van [naam] kan de rechtbank echter niet vaststellen. [naam], die op 18 februari 2019 als verdachte werd gehoord, geeft aan dat hij zijn telefoon tot en met zaterdagavond 2 februari 2019 aan verdachte heeft uitgeleend. De rechtbank heeft echter enige twijfels omtrent de betrouwbaarheid van deze verklaring. [naam] is geen onbekende van politie en justitie. Hij is door de politie zelf als verdachte aangemerkt en had er als eigenaar van de telefoon belang bij een ander aan te wijzen als bezitter van de telefoon. Daarnaast blijkt uit het onderzoek aan de telefoon niet dat verdachte op 2 februari 2019 nog in het bezit was van de telefoon.
Naar het oordeel van de rechtbank is niet buiten gerede twijfel vast komen te staan dat het inderdaad verdachte en medeverdachte [medeverdachte] zijn geweest die de overval hebben gepleegd. De rechtbank zal verdachte derhalve vrijspreken van het onder 1 primair en subsidiair ten laste gelegde.
Ten aanzien van het onder 3 primair en subsidiair ten laste gelegde stelt de rechtbank op basis van de zich in het dossier bevindende stukken vast dat tussen 11 en 12 augustus 2018 het bronzen beeld “de Scheuvelloper” wordt gestolen. Bijna een jaar later worden de getuigen [getuige 1] en [getuige 2] gehoord. Zij verklaren dat ze wit poeder (gips of kalk) hebben gezien in hal van de woning van verdachte. Getuige [getuige 1] verklaart dat hij verdachte heeft horen spreken over de “de Scheuvelloper”. Getuige [getuige 3] heeft verdachte horen spreken over “een koperen beeld”. Beide getuigen hebben het beeld zelf niet gezien. De kunstenaar die het beeld heeft gemaakt, heeft aangegeven dat er ongetwijfeld gipsresten in het beeld hebben gezeten. Verdachte heeft de diefstal en de heling ontkend.
Met de raadsvrouw en de officier van justitie is de rechtbank van oordeel dat het primair ten laste gelegde niet wettig en overtuigend bewezen kan worden nu niet is gebleken van een wegnemingshandeling door verdachte. Anders dan de officier van justitie is de rechtbank van oordeel dat ook de subsidiair ten laste gelegde heling van een hoeveelheid brons niet bewezen kan worden. De rechtbank is van oordeel dat uit de voorhanden zijnde stukken niet met voldoende zekerheid kan worden vastgesteld dat het beeld “de Scheuvelloper” dan wel een hoeveelheid brons in de woning van verdachte is geweest en dat verdachte ook degene is geweest die dit heeft verworven, voorhanden heeft gehad en/of heeft overgedragen. De rechtbank zal verdachte derhalve vrijspreken van het onder 3 primair en subsidiair ten laste gelegde.

Bewezenverklaring

De rechtbank acht het onder 2 ten laste gelegde met parketnummer 18/151262-20 en het ten laste gelegde met parketnummer 18/151621-21 wettig en overtuigend bewezen, zoals hierna opgenomen in de bewezenverklaring. Nu verdachte deze feiten duidelijk en ondubbelzinnig heeft bekend, volstaat de rechtbank met een opgave van de bewijsmiddelen overeenkomstig artikel 359, derde lid, tweede volzin, van het Wetboek van Strafvordering.
Deze opgave luidt als volgt:

Parketnummer 18/151262-20


Ten aanzien van het onder 2 ten laste gelegde:




de verklaring van verdachte afgelegd ter terechtzitting van 17 februari 2022;


een naar wettelijk voorschrift opgemaakt proces-verbaal van aangifte d.d. 16 januari 2019,opgenomen op pagina 23 e.v. van het dossier van Politie Noord-Nederland met nummer PL01002019028344 / PL0100-2019014439 / PL0100-2018283832 d.d. 29 oktober 2019, inhoudend de verklaring van [getuige 4].


Parketnummer 18/151621-21


de verklaring van verdachte afgelegd ter terechtzitting van 17 februari 2022;


een naar wettelijk voorschrift opgemaakt proces-verbaal aanhouding verdachte d.d. 14 mei 2021,opgenomen op pagina 41 e.v. van het dossier van Politie Noord-Nederland met nummer PL01002021152144 d.d. 10 juni 2021, inhoudend het relaas van verbalisanten;


een schriftelijk stuk, te weten een kennisgeving van inbeslagneming d.d. 14 mei 2021, opgenomenop pagina 9 e.v. van voornoemd dossier;


deskundigenrapporten afkomstig van Nederlands Forensisch Instituut, zaaknummer


2021.05.26.172, d.d. 26 mei 2021, opgenomen op pagina 23 e.v. van voornoemd dossier, opgemaakt door ing. F. Wallace, op de door hem of haar afgelegde algemene belofte als vast gerechtelijk deskundige.


Bewezenverklaring

De rechtbank acht het onder 2 ten laste gelegde met parketnummer 18/151262-20 en het ten laste gelegde met parketnummer 18/151621-21 wettig en overtuigend bewezen, met dien verstande dat:

Parketnummer 18/151262-20

2.
zij op 15 januari 2019 te Scheemda, in de gemeente Oldambt, tezamen en in vereniging met een ander een hoeveelheid brandstof (diesel), dat toebehoorde aan [benadeelde partij 2]., heeft weggenomen met het oogmerk om het zich wederrechtelijk toe te eigenen; Parketnummer 18/151621-21
zij op 14 mei 2021 te Winschoten, gemeente Oldambt, opzettelijk aanwezig heeft gehad ongeveer 3,3 gram van een materiaal bevattende cocaïne, zijnde cocaïne een middel als bedoeld in de bij de Opiumwet behorende lijst I.
Verdachte zal van het meer of anders ten laste gelegde worden vrijgesproken, aangezien de rechtbank dat niet bewezen acht.
Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet geschaad in de verdediging.



Strafbaarheid van het bewezenverklaarde Het bewezenverklaarde levert op:


Parketnummer 18/151262-20

1. diefstal door twee of meer verenigde personen Parketnummer 18/151621-21
opzettelijk handelen in strijd met een in artikel 2 onder C van de Opiumwet gegeven verbod
Deze feiten zijn strafbaar nu geen omstandigheden aannemelijk zijn geworden die de strafbaarheid uitsluiten.



Strafbaarheid van verdachte
De rechtbank acht verdachte strafbaar nu niet van enige strafuitsluitingsgrond is gebleken.


Strafmotivering


Vordering van de officier van justitie

De officier van justitie heeft gevorderd dat verdachte ter zake van het onder 1 subsidiair, 2 en 3 subsidiair ten laste gelegde met parketnummer 18/151262-20 en het onder parketnummer 18/151621-21 ten laste gelegde wordt veroordeeld tot een taakstraf van 240 uren en een voorwaardelijke gevangenisstraf van 5 maanden met een proeftijd van 3 jaren.

Standpunt van de verdediging

De raadsvrouw heeft gepleit voor het opleggen van een taakstraf.

Oordeel van de rechtbank

Bij de bepaling van de straf heeft de rechtbank rekening gehouden met de aard en de ernst van het bewezen en strafbaar verklaarde, de omstandigheden waaronder dit is begaan, de persoon van verdachte zoals deze naar voren is gekomen uit het onderzoek ter terechtzitting en de over verdachte opgemaakte rapportages, het uittreksel uit de justitiële documentatie, alsmede de vordering van de officier van justitie en het pleidooi van de verdediging.
De rechtbank heeft in het bijzonder het volgende in aanmerking genomen.
In de nacht van 14 op 15 januari 2019 heeft verdachte zich schuldig gemaakt aan diefstal in vereniging van diesel uit een vrachtwagen. Verdachte en medeverdachte [medeverdachte] zijn samen diep in de nacht naar het industrieterrein aan de Lutkelant gegaan en hebben daar met een jerrycan brandstof uit de tank van een geparkeerde vrachtwagen gestolen. Toen zij door de vrachtwagenchauffeur werden betrapt, zijn ze er met de jerrycan snel vandoor gegaan. De verdachte heeft als mededader van deze diefstal, door aldus te handelen, getoond geen enkel respect te hebben voor andermans goederen en eigendommen. Ook heeft verdachte door haar handelen het gedupeerde bedrijf financiële schade en overlast bezorgd. Verdachte heeft daar op geen enkele wijze geen rekening mee gehouden en heeft zich enkel laten leiden door financieel gewin.
Verdachte heeft daarnaast 3,3 gram cocaïne in haar bezit gehad. Drugs en met name harddrugs vormen een ernstig gevaar voor de volksgezondheid en het gebruik ervan is bezwarend voor de samenleving, niet in de laatste plaats vanwege de daarmee gepaard gaande criminaliteit. De rechtbank rekent het verdachte aan dat zij dit feit heeft gepleegd terwijl zij in een proeftijd liep.
In de oriëntatiepunten van het LOVS wordt voor het aanwezig hebben van 3,3 gram cocaïne een geldboete van € 750,00 gehanteerd. Voor diefstal van brandstof kent de LOVS geen oriëntatiepunten.
De rechtbank heeft acht geslagen op het uittreksel justitiële documentatie van verdachte, waaruit blijkt dat zij eerder onherroepelijk is veroordeeld voor een vermogensdelict.
De rechtbank houdt in strafverminderende mate rekening met de omstandigheid dat sprake is van “undue delay” in de zin van artikel 6 EVRM. Vanaf het moment waarop verdachte is gehoord en deze er, gelet op de inhoud van het verhoor, van uit mocht gaan dat zij strafrechtelijk zou worden vervolgd, tot aan deze uitspraak van de rechtbank is drie jaar verstreken. Daarnaast houdt de rechtbank rekening met artikel 63 van het Wetboek van Strafrecht.
Aangezien de rechtbank tot een andere bewezenverklaring komt dan de officier van justitie, zal de rechtbank een aanzienlijk lagere straf opleggen dan is geëist. Alles afwegende acht de rechtbank een taakstraf voor de duur van 80 uren passend en geboden.



Vordering na voorwaardelijke veroordeling

Bij onherroepelijk vonnis van 22 augustus 2019 van de meervoudige strafkamer van de rechtbank Noord-Nederland te Groningen, is verdachte veroordeeld tot -onder meer- een gevangenisstraf van 40 maanden met aftrek overeenkomstig artikel 27 Wetboek van Strafrecht, waarvan 10 maanden voorwaardelijk, met een proeftijd van 3 jaren. De proeftijd is ingegaan op 6 september 2019. Daarbij is als algemene voorwaarde gesteld dat veroordeelde voor het einde van de proeftijd geen strafbare feiten zal plegen.
De officier van justitie heeft bij vordering van 14 juni 2021 de tenuitvoerlegging gevorderd van de voorwaardelijke straf.

Vordering van de officier van justitie

De officier van justitie heeft gevorderd dat zal worden overgegaan tot de gedeeltelijke tenuitvoerlegging van de voorwaardelijk opgelegde straf. Zij heeft gevorderd dat de rechtbank zal bepalen dat van de 10 maanden voorwaardelijke gevangenisstraf, er 3 maanden zullen worden tenuitvoergelegd. Zij heeft gevorderd dat de rechtbank de vordering voor het overige zal afwijzen en de proeftijd zal verlengen met één jaar.

Standpunt van de verdediging

De raadsvrouw heeft gepleit voor het afwijzen van de vordering tot tenuitvoerlegging. Indien de rechtbank tot een gedeeltelijke tenuitvoerlegging komt, heeft de raadsvrouw bepleit om de gevangenisstraf om te zetten in een taakstraf.

Oordeel van de rechtbank

Nu veroordeelde het bewezenverklaarde feit onder parketnummer 18/151621-21 heeft begaan voor het einde van de proeftijd, kan de vordering in beginsel worden toegewezen. Gelet op hetgeen ter terechtzitting is behandeld, ziet de rechtbank aanleiding om de vordering tot gedeeltelijke tenuitvoerlegging af te wijzen en te volstaan met verlenging van de proeftijd voor de duur van één jaar.



Toepassing van wetsartikelen

De rechtbank heeft gelet op de artikelen 9, 22c, 22d, 57, 63 en 311 van het Wetboek van Strafrecht en de artikelen 2 en 10 van de Opiumwet.
Deze voorschriften zijn toegepast, zoals zij ten tijde van het bewezenverklaarde rechtens golden dan wel ten tijde van deze uitspraak gelden.




Uitspraak



De rechtbank

Verklaart niet bewezen hetgeen verdachte onder parketnummer 18/151262-20 onder 1 primair en subsidiair en 3 primair en subsidiair is ten laste gelegd en spreekt verdachte daarvan vrij.
Verklaart het onder parketnummer 18/151262-20 onder 2 en het onder parketnummer 18/151621-21 ten laste gelegde bewezen, te kwalificeren en strafbaar zoals voormeld en verdachte daarvoor strafbaar.
Verklaart niet bewezen hetgeen aan verdachte meer of anders is ten laste gelegd dan het bewezenverklaarde en spreekt verdachte daarvan vrij.
Veroordeelt verdachte tot:




een taakstraf voor de duur van 80 uren.

Beveelt dat voor het geval de veroordeelde de taakstraf niet naar behoren verricht, vervangende hechtenis voor de duur van 40 dagen zal worden toegepast.


Beslissing op de vordering na voorwaardelijke veroordeling onder parketnummer


18
18/830033-19:

Wijst af de vordering tot tenuitvoerlegging van de voorwaardelijke straf, opgelegd bij vonnis van de meervoudige strafkamer van de rechtbank Noord-Nederland, locatie Groningen van 22 augustus 2019.

Verlengt de proeftijd met één jaar.

Dit vonnis is gewezen door mr. J. Edgar, voorzitter, mr. L.W. Janssen en mr. J.G.F. van Boven, rechters, bijgestaan door mr. G. Langius, griffier, en uitgesproken ter openbare terechtzitting van deze rechtbank op 3 maart 2022.

De griffier is buiten staat dit vonnis mede te ondertekenen.


",Rechtbank Noord-Nederland,2022-03-03,2022-03-03,18/151262-20,Uitspraak,,"Wetboek van Strafrecht 57
Wetboek van Strafrecht 63
Wetboek van Strafrecht 311
",Strafrecht,Eerste aanleg - meervoudig,"
De rechtbank spreekt verdachte vrij voor het medeplegen van een overval op een bezorger van de benadeelde partij en voor medeplichtigheid aan die overval. Naar het oordeel van de rechtbank is niet buiten gerede twijfel komen vast te staan dat het verdachte en medeverdachte zijn geweest die de overval hebben gepleegd. De rechtbank spreekt verdachte ook vrij voor diefstal subsidiair heling van een bronzen beeld. De rechtbank veroordeelt verdachte voor een diefstal in vereniging van diesel en het opzettelijk aanwezig hebben van cocaïne tot een taakstraf van 80 uur.
","

Rechtspraak.nl

",De rechtbank spreekt verdachte vrij voor het medeplegen van een overval op een bezorger van de benadeelde partij en voor medeplichtigheid aan die overval. Naar het oordeel van de rechtbank is niet buiten gerede twijfel komen vast te staan dat het verdachte en medeverdachte zijn geweest die de overval hebben gepleegd. De rechtbank spreekt verdachte ook vrij voor diefstal subsidiair heling van ee...
425,ECLI:NL:RBLIM:2022:1664,,Rechtbank Limburg,2022-03-02,2022-03-03,NL21.7460,Uitspraak,,,Bestuursrecht; Vreemdelingenrecht,,,,No summary available
426,ECLI:NL:RBLIM:2022:1669,,Rechtbank Limburg,2022-03-02,2022-03-03,03/659299-18,Uitspraak,,,Strafrecht; Materieel strafrecht,,,,No summary available
427,ECLI:NL:RBLIM:2022:1667,,Rechtbank Limburg,2022-03-02,2022-03-03,03.086141.21,Uitspraak,,,Strafrecht; Materieel strafrecht,,,,No summary available
428,ECLI:NL:RBNHO:2022:1801,,Rechtbank Noord-Holland,2022-03-02,2022-03-03,"AWB 21/1075, AWB 21/1076",Uitspraak,,,Bestuursrecht; Vreemdelingenrecht,,,,No summary available
429,ECLI:NL:RBAMS:2022:970,,Rechtbank Amsterdam,2022-03-02,2022-03-03,13/751477-21,Uitspraak,,,Strafrecht; Europees strafrecht,,,,No summary available
430,ECLI:NL:RBNNE:2022:582,"

Uitspraak



RECHTBANK NOORD-NEDERLAND


Afdeling strafrecht Locatie 
Groningen



parketnummer 18/197256-21
vordering na voorwaardelijke veroordeling parketnummer 21/000213-20




Vonnis van de meervoudige kamer voor de behandeling van strafzaken d.d. 3 maart 2022 in de zaak van het openbaar ministerie tegen de verdachte





[verdachte] ,
geboren op [geboortedatum] 1976 te [geboorteplaats] , inschrijvingsadres in de Basisregistratie Personen: [straatnaam] , [plaats] , feitelijk verblijfsadres: [straatnaam] , [plaats] , thans gedetineerd te [instelling] .


Dit vonnis is gewezen naar aanleiding van het onderzoek ter terechtzitting van 17 februari 2022.



Verdachte is niet verschenen; wel is verschenen mr. A. Allersma, advocaat te Groningen, die verklaard heeft uitdrukkelijk tot de verdediging te zijn gemachtigd.
Het openbaar ministerie is ter terechtzitting vertegenwoordigd door mr. L.J. van der Heide.




Tenlastelegging

Aan verdachte is ten laste gelegd dat:
1.
zij op of omstreeks 24 juli 2021, te Groningen, in de gemeente Groningen, in of uit of bij een winkel, gelegen aan of bij de [straatnaam] , (onder meer) drie verpakkingen met parfum/eau de toilette (merken, Versace, D en G, 1Million), in elk geval enig goed, dat/die geheel of ten dele aan het winkelbedrijf [benadeelde partij 1] , in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen;
2.
zij op of omstreeks 8 juni 2021, te Groningen, in de gemeente Groningen, in of uit of bij een winkel, gelegen aan of bij de [straatnaam] , (onder meer) een aantal verpakkingen parfum en/of eau de toilette, in elk geval enig goed, dat/die geheel of ten dele aan het winkelbedrijf [benadeelde partij 2] , in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen.



Beoordeling van het bewijs


Standpunt van de officier van justitie

De officier van justitie heeft veroordeling gevorderd voor het onder 1 en 2 ten laste gelegde.

Standpunt van de verdediging

De raadsman heeft geen bewijsverweer gevoerd.

Oordeel van de rechtbank

De rechtbank acht het onder 1 en 2 ten laste gelegde wettig en overtuigend bewezen, zoals hierna opgenomen in de bewezenverklaring. Nu verdachte deze feiten duidelijk en ondubbelzinnig heeft bekend, volstaat de rechtbank met een opgave van de bewijsmiddelen overeenkomstig artikel 359, derde lid, tweede volzin, van het Wetboek van Strafvordering.
Deze opgave luidt als volgt:

Ten aanzien van het onder 1 ten laste gelegde:




een schriftelijk bescheid, te weten een aangifteformulier winkeldiefstal d.d. 24 juli 2021, opgenomenop pagina 11 van het dossier van Politie Noord-Nederland met nummer PL0100-2021172288 d.d. 25 juli 2021, inhoudend de verklaring van [getuige 1];


een naar wettelijk voorschrift opgemaakt proces-verbaal van bevindingen d.d. 24 juli 2021,opgenomen op pagina 12 van voornoemd dossier, inhoudend het relaas van verbalisant;


een naar wettelijk voorschrift opgemaakt proces-verbaal van verhoor verdachte d.d. 24 juli 2021,opgenomen op pagina 24 e.v. van voornoemd dossier, inhoudend de verklaring van verdachte.


Ten aanzien van het onder 2 ten laste gelegde:


een naar wettelijk voorschrift opgemaakt proces-verbaal aangifte d.d. 28 juni 2021, opgenomen oppagina 3 e.v. van voornoemd dossier, inhoudend de verklaring van [getuige 2];


een naar wettelijk voorschrift opgemaakt proces-verbaal van bevindingen d.d. 2 februari 2022,bijgevoegd bij voornoemd dossier, inhoudend het relaas van verbalisant;


een naar wettelijk voorschrift opgemaakt proces-verbaal van verhoor verdachte d.d. 24 juli 2021,opgenomen op pagina 24 e.v. van voornoemd dossier, inhoudend de verklaring van verdachte.




Bewezenverklaring

De rechtbank acht het onder 1 en 2 ten laste gelegde wettig en overtuigend bewezen, met dien verstande dat:
1.
zij op 24 juli 2021, te Groningen, in de gemeente Groningen, uit een winkel, gelegen aan de [straatnaam] , drie verpakkingen met parfum/eau de toilette (merken: Versace, D en G, 1Million), die aan het winkelbedrijf [benadeelde partij 1] toebehoorden, heeft weggenomen met het oogmerk om het zich wederrechtelijk toe te eigenen;
2.
zij op 8 juni 2021, te Groningen, in de gemeente Groningen, uit een winkel, gelegen aan de [straatnaam] , een aantal verpakkingen parfum en/of eau de toilette, die aan het winkelbedrijf [benadeelde partij 2] toebehoorden, heeft weggenomen met het oogmerk om het zich wederrechtelijk toe te eigenen.
Verdachte zal van het meer of anders ten laste gelegde worden vrijgesproken, aangezien de rechtbank dat niet bewezen acht.
Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet geschaad in de verdediging.



Strafbaarheid van het bewezenverklaarde Het bewezenverklaarde levert op:


diefstal


diefstal


Deze feiten zijn strafbaar nu geen omstandigheden aannemelijk zijn geworden die de strafbaarheid uitsluiten.


Strafbaarheid van verdachte
De rechtbank acht verdachte strafbaar nu niet van enige strafuitsluitingsgrond is gebleken.


Strafmotivering


Vordering van de officier van justitie

De officier van justitie heeft gevorderd dat aan verdachte ter zake van het onder 1 en 2 ten laste gelegde de maatregel van plaatsing in een inrichting voor stelselmatige daders (hierna: ISDmaatregel) wordt opgelegd voor de duur van twee jaren, zonder aftrek van de tijd die verdachte in verzekering en voorlopige hechtenis heeft doorgebracht.

Standpunt van de verdediging

De raadsman heeft gepleit voor een ISD-maatregel voor de duur van één jaar. Indien de rechtbank besluit tot de oplegging van een ISD-maatregel voor de duur van twee jaren, heeft de raadsman subsidiair gepleit voor het aftrekken van de tijd die verdachte in verzekering en voorlopige hechtenis heeft doorgebracht. Daarnaast heeft de raadsman verzocht om na zes maanden een tussentijdse beoordeling plaats te laten vinden.

Oordeel van de rechtbank

De rechtbank heeft bij het bepalen van de op te leggen straf of maatregel rekening gehouden met de aard en de ernst van het bewezen en strafbaar verklaarde, de omstandigheden waaronder dit is begaan, de persoon van verdachte zoals deze naar voren is gekomen uit het onderzoek ter terechtzitting en de over haar opgemaakte rapportages, het uittreksel uit de justitiële documentatie, alsmede de vordering van de officier van justitie en het pleidooi van de verdediging.
De rechtbank heeft in het bijzonder het volgende in aanmerking genomen.
Verdachte heeft zich schuldig gemaakt aan twee winkeldiefstallen. Door haar manier van handelen heeft verdachte er blijk van gegeven geen respect te hebben voor andermans goederen en eigendommen. Deze feiten zijn bovendien zeer ergerlijk en veroorzaken naast schade vaak veel hinder en overlast voor de gedupeerde bedrijven.
De rechtbank heeft in aanmerking genomen dat uit het verdachte betreffende uittreksel uit de justitiële documentatie van 7 februari 2022, dat 29 pagina’s telt, blijkt dat verdachte herhaaldelijk is veroordeeld voor winkeldiefstallen.
De reclassering adviseert in haar rapport van 31 januari 2022 de oplegging van een onvoorwaardelijke ISD-maatregel. Verdachte heeft meerdere problemen op vrijwel alle leefgebieden. Verdachte is geregistreerd als veelpleger en heeft al drie keer een
ISD-maatregel opgelegd gekregen. Helaas hebben deze maatregelen niet geleid tot blijvende gedragsveranderingen. Verdachte is bekend met langdurig polymiddelengebruik van onder meer cocaïne. Verdachte heeft in verschillende justitiële kaders hulp aangeboden gekregen om aan haar verslaving te werken, waaronder ook langere klinische behandelingen, maar ze blijft terugvallen in gebruik. Vervolgens pleegt verdachte diefstallen om zo in haar drugsgebruik te kunnen voorzien. In het kader van een schorsing van de voorlopige hechtenis is verdachte opgenomen in het IMC te Beilen, maar ook hier is het haar niet gelukt om buiten het gebruik van middelen te blijven. Zolang verdachte niet definitief kan stoppen met het gebruik van cocaïne, blijft het recidiverisico onverminderd hoog. De reclassering verwacht niet dat een eventuele vierde ISDmaatregel tot gedragsverandering zal leiden, maar de
ISD-maatregel voorkomt dat verdachte recidiveert en dat zij ten onder gaat aan een algehele en met name fysieke teloorgang.
De rechtbank stelt vast dat aan de formele vereisten voor het opleggen van een
ISD-maatregel is voldaan. De door verdachte begane feiten betreffen misdrijven waarvoor voorlopige hechtenis is toegelaten. Verdachte is daarnaast in de vijf jaren voorafgaand aan deze misdrijven ten minste driemaal wegens een misdrijf onherroepelijk tot een vrijheidsbenemende straf veroordeeld en de feiten zijn begaan na tenuitvoerlegging van deze straffen. Gelet op het reclasseringsrapport en de eerdere veroordelingen moet er ernstig rekening mee worden gehouden dat verdachte opnieuw een misdrijf zal begaan, terwijl de veiligheid van personen of goederen het opleggen van de maatregel eist. Tot slot heeft de officier van justitie het opleggen van de ISD-maatregel gevorderd. Gelet op de Richtlijn voor Strafvordering bij meerderjarige veelplegers was de officier van justitie hier in onderhavige zaak ook toe bevoegd aangezien verdachte over een periode van vijf jaren voor meer dan tien misdrijven is veroordeeld, waarvan meer dan één misdrijf in de laatste twaalf maanden.
De rechtbank acht daarnaast de oplegging van de ISD-maatregel geboden ter beveiliging van de maatschappij en ter beëindiging van de recidive van verdachte. Uit het rapport van de reclassering blijkt dat de hardnekkige verslavingsproblematiek ertoe leidt dat verdachte keer op keer terugvalt in het plegen van strafbare feiten. Alternatieven voor de geëiste
ISD-maatregel zijn er niet. Verdachte heeft niet alleen al drie keer eerder een ISD-maatregel gehad, maar zij heeft daarnaast meerdere kansen gekregen om haar leven op orde te krijgen maar zonder blijvend resultaat.
Anders dan de raadsman heeft bepleit, ziet de rechtbank geen aanleiding om de
ISD-maatregel te beperken tot één jaar. Evenmin ziet de rechtbank aanleiding om te bepalen dat een tussentijdse beoordeling als bedoeld in artikel 6:6:14 van het Wetboek van Strafvordering plaatsvindt. Verdachte lijkt niet gemotiveerd om te werken aan haar problematiek. Het feit dat verdachte niet ter terechtzitting is verschenen, past in dit beeld. Tot slot zijn de rechtbank geen feiten en omstandigheden gebleken die er toe zouden dienen te leiden dat de duur van de ISD-maatregel verminderd dient te worden met de periode die verdachte in voorlopige hechtenis heeft doorgebracht.



Vordering na voorwaardelijke veroordeling

Bij onherroepelijk arrest van 16 maart 2021 van de enkelvoudige strafkamer van het gerechtshof Arnhem-Leeuwarden te Leeuwarden, is verdachte veroordeeld tot een gevangenisstraf van 49 dagen, waarvan 48 dagen voorwaardelijk, met een proeftijd van twee jaren. De proeftijd is ingegaan op 16 maart 2021. Daarbij is als algemene voorwaarde gesteld dat veroordeelde voor het einde van de proeftijd geen strafbare feiten zal plegen.
De officier van justitie heeft bij vordering van 10 augustus 2021 de tenuitvoerlegging gevorderd van de voorwaardelijke straf.

Standpunt van de officier van justitie

Indien de rechtbank tot het opleggen van de ISD-maatregel overgaat, heeft de officier van justitie de afwijzing van de vordering tot tenuitvoerlegging na voorwaardelijke veroordeling gevorderd.

Het standpunt van de verdediging

De raadsman heeft bepleit dat de vordering tot tenuitvoerlegging dient te worden afgewezen.

Het oordeel van de rechtbank

Nu verdachte de bewezenverklaarde feiten heeft begaan voor het einde van de proeftijd, kan de vordering in beginsel worden toegewezen. Gelet echter op het feit dat de ISD-maatregel wordt opgelegd, acht de rechtbank de tenuitvoerlegging van bovengenoemde voorwaardelijk opgelegde straf niet opportuun. De rechtbank zal daarom de vordering tot tenuitvoerlegging afwijzen.



Toepassing van wetsartikelen
De rechtbank heeft gelet op de artikelen 38m, 38n, 57, 310 van het Wetboek van Strafrecht. Deze voorschriften zijn toegepast, zoals zij ten tijde van het bewezenverklaarde rechtens golden dan wel ten tijde van deze uitspraak gelden.



Uitspraak



De rechtbank

Verklaart het onder 1 en 2 ten laste gelegde bewezen, te kwalificeren en strafbaar zoals voormeld en verdachte daarvoor strafbaar.
Verklaart niet bewezen hetgeen aan verdachte meer of anders is ten laste gelegd dan het bewezenverklaarde en spreekt verdachte daarvan vrij.
Veroordeelt verdachte tot:




plaatsing in een inrichting voor stelselmatige daders voor de duur van twee jaren.



Beslissing op de vordering na voorwaardelijke veroordeling onder parketnummer 21/00021320:




Wijst af de vordering tot tenuitvoerlegging van de voorwaardelijke straf, opgelegd bij arrest van de enkelvoudige strafkamer van het gerechtshof Arnhem-Leeuwarden te Leeuwarden van 16 maart 2021.

Dit vonnis is gewezen door mr. L.W. Janssen, voorzitter, mr. J. Edgar en mr. J.G.F. van Boven, rechters, bijgestaan door mr. G. Langius, griffier, en uitgesproken ter openbare terechtzitting van deze rechtbank op 3 maart 2022.

De griffier is buiten staat dit vonnis mede te ondertekenen.


",Rechtbank Noord-Nederland,2022-03-03,2022-03-03,18/197256-21,Uitspraak,,"Wetboek van Strafrecht 57
Wetboek van Strafrecht 310
",Strafrecht,Eerste aanleg - meervoudig,"
Oplegging ISD-maatregel voor de duur van twee jaren.
","

Rechtspraak.nl

",Oplegging ISD-maatregel voor de duur van twee jaren.
431,ECLI:NL:RBGEL:2022:1172,,Rechtbank Gelderland,2022-03-01,2022-03-03,C/05/399934 / FZ RK 22-453,Uitspraak,,,Civiel recht; Personen- en familierecht,,,,No summary available
432,ECLI:NL:GHARL:2022:1635,"
Afdeling strafrecht

Parketnummer:	21-006394-19 
Uitspraak d.d.:	3 maart 2022
TEGENSPRAAK



Arrest van de meervoudige kamer voor strafzaken van het gerechtshof                            Arnhem-Leeuwarden, zittingsplaats Arnhem, gewezen op het hoger beroep, ingesteld tegen het vonnis van de rechtbank Midden-Nederland, zittingsplaats Utrecht, van 26 november 2019 met parketnummer 16-105582-19 in de strafzaak tegen



      [verdachte] ,

geboren te [geboorteplaats] op [geboortedatum] 1991, 
wonende te [adres 1]





Het hoger beroep


De verdachte heeft tegen het hiervoor genoemde vonnis hoger beroep ingesteld.





Onderzoek van de zaak


Dit arrest is gewezen naar aanleiding van het onderzoek op de terechtzittingen van het hof van 28 mei 2021 en 17 februari 2022 en, overeenkomstig het bepaalde bij artikel 422 van het Wetboek van Strafvordering, het onderzoek op de terechtzitting in eerste aanleg.
Het hof heeft kennisgenomen van de vordering van de advocaat-generaal, strekkende tot vrijspraak van het ten laste gelegde. Deze vordering is na voorlezing aan het hof overgelegd. Het hof heeft voorts kennisgenomen van hetgeen door verdachte en zijn raadsman, mr. A.H.J.G. van Voorthuizen, naar voren is gebracht.





Het vonnis waarvan beroep


De rechtbank heeft verdachte bij vonnis waarvan beroep ter zake van opzettelijke brandstichting, terwijl daarvan gemeen gevaar voor goederen en levensgevaar
voor een ander te duchten is, veroordeeld tot een gevangenisstraf voor de duur van 24 maanden, met aftrek van de tijd die door verdachte in voorarrest is doorgebracht, waarvan 8 maanden voorwaardelijk, met een proeftijd van twee jaren. De rechtbank heeft de vordering tot schadevergoeding van de benadeelde partij [benadeelde] geheel toegewezen, vermeerderd met de wettelijke rente en met oplegging van de schadevergoedingsmaatregel. 



Het hof zal het vonnis waarvan beroep vernietigen omdat het tot een andere bewijsbeslissing komt. Het hof zal daarom opnieuw rechtdoen.





De tenlastelegging


Aan verdachte is ten laste gelegd dat:



hij op of omstreeks 2 mei 2019 te [plaats] , althans in Nederland, opzettelijk brand heeft gesticht in zijn woning (flat) gelegen aan [adres 2] , immers heeft verdachte toen aldaar opzettelijk gasolie (diesel), althans een (licht) brandbare stof, op de vloer van de slaapkamer en/of woonkamer gegooid en/of laten vallen, en vervolgens (open) vuur in aanraking gebracht met die gasolie (diesel)/(licht) brandbare stof en/of met de bank en/of het matras en/of met enig goed/goederen dat/die zich in die slaapkamer en/of woonkamer bevond/bevonden, ten gevolge waarvan de woning (flat) en/of de daarin bevindende goederen geheel of gedeeltelijk is/zijn verbrand, in elk geval brand is ontstaan, terwijl daarvan gemeen gevaar voor de naast, boven en onder die woning gelegen woningen (flats), in elk geval gemeen gevaar voor goederen en/of levensgevaar voor de in die woning (flat) aanwezige [slachtoffer 1] en/of [slachtoffer 2] en/of bewoners van de naast, boven, onder gelegen woningen (flats), in elk geval levensgevaar voor een ander of anderen en/of gevaar voor zwaar lichamelijk letsel voor de in die woning (flat) aanwezige [slachtoffer 1] en/of [slachtoffer 2] en/of bewoners van de naast, boven en onder gelegen woningen (flats), in elk geval gevaar voor zwaar lichamelijk letsel voor een ander of anderen te duchten was.



Voor zover in de tenlastelegging taal- en/of schrijffouten voorkomen, zijn deze verbeterd. De verdachte is daardoor niet geschaad in de verdediging.





Vrijspraak


De advocaat-generaal heeft vrijspraak gevorderd.



De raadsman heeft vrijspraak bepleit.



Het hof heeft uit het onderzoek ter terechtzitting niet door de inhoud van wettige bewijsmiddelen de overtuiging bekomen dat verdachte het tenlastegelegde heeft begaan, zodat verdachte daarvan behoort te worden vrijgesproken.



Het hof overweegt daarbij in het bijzonder het volgende.



Verdachte heeft gedurende het proces wisselende verklaringen afgelegd, maar heeft ontkend opzettelijk brand te hebben gesticht. Van de zijde van de verdediging zijn vervolgens alternatieve scenario’s naar voren gebracht met betrekking tot de brandoorzaak.



In hoger beroep is – naar aanleiding van een verzoek daartoe door de verdediging – op basis van de stukken nader onderzoek naar de brand verricht door twee deskundigen van [naam bedrijf] . De uitkomst van dat onderzoek is neergelegd in het deskundigenrapport van oktober 2021. Uit dit rapport blijkt - kort en zakelijk weergeven - dat de vastlegging van de situatie ter plaatste en de verslaglegging van de verrichtte handelingen kort na de brand, alsmede het daarnaar verrichtte onderzoek, te wensen over laat. Mede hierdoor kan de oorzaak van de brand volgens de deskundigen niet worden vastgesteld. Opzettelijke brandstichting behoort tot de mogelijkheden, maar ook de door de verdediging naar voren gebrachte scenario’s zijn niet uit te sluiten.



Alhoewel verdachte op basis van de verklaringen zoals die door de diverse getuigen zijn afgelegd direct na de brand, als ook de – al dan niet op basis van terugkerende herinneringen – wisselende verklaringen van verdachte zelf – zonder meer als verdachte kon worden aangemerkt, heeft het hof, de bevindingen van voornoemd onderzoek indachtig, niet de voor een bewezenverklaring benodigde overtuiging bekomen dat verdachte zich schuldig heeft gemaakt aan opzettelijke brandstichting, zodat hij daarvan moet worden vrijgesproken.



Gelet op deze beslissing komt het hof niet toe aan de beoordeling van het voorwaardelijk gedane verzoek van de raadsman ter terechtzitting in hoger beroep. 





Vordering van de benadeelde partij [benadeelde]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 500,00 aan vergoeding van materiële schade. De vordering is bij het vonnis waarvan beroep toegewezen. 



Nu de verdachte van het tenlastegelegde wordt vrijgesproken, dient de benadeelde partij niet-ontvankelijk te worden verklaard in haar vordering.






BESLISSING


Het hof:



Vernietigt het vonnis waarvan beroep en doet opnieuw recht:



Verklaart niet bewezen dat de verdachte het tenlastegelegde heeft begaan en spreekt de verdachte daarvan vrij.




Vordering van de benadeelde partij [benadeelde]
Verklaart de benadeelde partij [benadeelde] niet-ontvankelijk in de vordering tot schadevergoeding.




Aldus gewezen door
mr. W.A. Holland, voorzitter,
mr. O.G. Schuur en mr. S. Bek, raadsheren,
in tegenwoordigheid van mr. H.A.C. Peters, griffier,
en op 3 maart 2022 ter openbare terechtzitting uitgesproken.


",Gerechtshof Arnhem-Leeuwarden,2022-03-03,2022-03-03,21-006394-19,Uitspraak,,,Strafrecht,Hoger beroep,"
Vrijspraak brandstichting
","

Rechtspraak.nl

",Vrijspraak brandstichting
433,ECLI:NL:RBGEL:2022:1173,,Rechtbank Gelderland,2022-03-01,2022-03-03,C/05/400076 / FZ RK 22-481,Uitspraak,,,Civiel recht; Personen- en familierecht,,,,No summary available
434,ECLI:NL:RBGEL:2022:1174,,Rechtbank Gelderland,2022-03-01,2022-03-03,C/05/400355 / FZ RK 22-541,Uitspraak,,,Civiel recht; Personen- en familierecht,,,,No summary available
435,ECLI:NL:RBGEL:2022:1126,,Rechtbank Gelderland,2022-03-01,2022-03-01,C/05/400101 / FZ RK 22-486,Uitspraak,,,Civiel recht; Personen- en familierecht,,,,No summary available
436,ECLI:NL:RBAMS:2022:959,"

RECHTBANK AMSTERDAM
INTERNATIONALE RECHTSHULPKAMER



Parketnummer: 13/752188-20
RK nummer: 21/84




Datum uitspraak: 2 maart 2022 







    UITSPRAAK





op de vordering ex artikel 23 Overleveringswet (OLW), ingediend door de officier van justitie bij deze rechtbank. Deze vordering dateert van 6 januari 2021 en betreft onder meer het in behandeling nemen van een Europees aanhoudingsbevel (EAB).
Dit EAB is uitgevaardigd op 15 november 2019 door the Babadag Court (Roemenië) en strekt tot de aanhouding en overlevering van:  




	[opgeëiste persoon] ,

	geboren te [geboorteplaats] (Roemenië) op [geboortedag] 1978, 
	ingeschreven in de Basisregistratie Personen op het adres:
	[adres] ,



hierna te noemen de opgeëiste persoon.






1Procesgang


De vordering is behandeld op de openbare zitting van 16 februari 2022. Het verhoor heeft plaatsgevonden in tegenwoordigheid van de officier van justitie mr. M. Diependaal. De opgeëiste persoon is bijgestaan door mr. P.D. Popescu die waarneemt voor zijn advocaat, mr. A. Petrescu, advocaat te Amsterdam en door een tolk in de Roemeense taal.



De rechtbank stelt vast dat in deze zaak de termijn van 90 dagen waarbinnen de rechtbank ex artikel 22, eerste en derde lid, OLW op het overleveringsverzoek moet beslissen, reeds is verstreken. Dat betekent dat de rechtbank de beslistermijn niet meer kan verlengen en dat als gevolg daarvan geen grondslag meer bestaat voor gevangenhouding.





2Identiteit van de opgeëiste persoon


De rechtbank heeft de identiteit van de opgeëiste persoon onderzocht. De opgeëiste persoon heeft ter zitting verklaard dat de bovenvermelde personalia juist zijn en dat hij de Roemeense nationaliteit heeft. 





3Grondslag en inhoud van het EAB


In het EAB wordt melding gemaakt van een criminal sentence no. 108/07.05.2019 of Babadag Court, maintained and final on 06.11.2019 by the criminal decision no. 957/P/06.11.2019 of Constanţa Court of Appeal by rejection as unfounded of the appeal submitted by the defendant (case file no. 1582/179/2018).



In het EAB staat vermeld dat de opgeëiste persoon in persoon is verschenen bij het proces dat tot de beslissing heeft geleid en de opgeëiste persoon heeft ter zitting aangegeven dat hij zowel in eerste aanleg als in hoger beroep ter zitting aanwezig was. 



De overlevering wordt verzocht ten behoeve van de tenuitvoerlegging van een vrijheidsstraf voor de duur van twee jaren, door de opgeëiste persoon te ondergaan op het grondgebied van de uitvaardigende lidstaat. De vrijheidsstraf is aan de opgeëiste persoon opgelegd bij het hiervoor genoemde vonnis.



Dit vonnis betreft het feit zoals dat is omschreven in onderdeel e) van het EAB. 





4Strafbaarheid; feit waarvoor dubbele strafbaarheid is vereist


De uitvaardigende justitiële autoriteit heeft het feit niet aangeduid als een feit waarvoor het vereiste van toetsing van dubbele strafbaarheid niet geldt. Overlevering kan in dat geval worden toegestaan, indien voldaan wordt aan de kaderbesluitconform uitgelegde eisen die in artikel 7, eerste lid, aanhef en onder b, OLW juncto artikel 7, eerste lid, onder a 2°, OLW zijn neergelegd.



De advocaat heeft aangevoerd dat het feit niet dubbel strafbaar omdat onduidelijk is of sprake is geweest van opzettelijke brandstichting in Roemenië. Ten onrechte is in het EAB het lijstfeit brandstichting niet aangekruist.



De officier van justitie heeft zich op het standpunt gesteld dat uit de vertaling “set fire” niet blijkt of het al dan niet om onopzettelijke brandstichting gaat. Het is echter de vraag of het relevant is nu de uitvaardigende justitiële autoriteit heeft aangegeven dat het brandstichting betreft en duidelijk is waar de overlevering op ziet. Subsidiair kan de rechtbank afzien van het toepassen van de weigeringsgrond van artikel 7 OLW. Het feit is in Roemenië gepleegd door een Roemeen en het slachtoffer is ook een Roemeense. Het ligt dan voor de hand om de zaak in Roemenië af te wikkelen, aldus de officier van justitie.



De rechtbank overweegt dat is voldaan aan het vereiste van dubbele strafbaarheid. Het feit is dubbel strafbaar ongeacht of het om opzettelijke brandstichting gaat (artikel 157 Wetboek van Strafrecht) dan wel om een schuldvariant gaat (artikel 158 Wetboek van Strafrecht). De rechtbank ziet evenwel aanleiding om, gelet op de feitsomschrijving in het EAB, uit te gaan van opzettelijke brandstichting, gelet op de woorden “set fire”.



Het feit levert naar Nederlands recht op:




	opzettelijk brand stichten, terwijl daarvan gemeen gevaar voor goederen te duchten is.






5Artikel 11 OLW; detentieomstandigheden  


5.1


Standpunt van de advocaat

De overlevering dient te worden geweigerd vanwege de detentieomstandigheden in Roemenië. De individuele detentiegarantie is niet betrouwbaar omdat uit de website van de Roemeense overheid blijkt dat in de gevangenis van Tulcea sprake is van overbevolking en dat deze gevangenis niet is gerenoveerd. In de uitspraak van 11 september 2018 van deze rechtbank (ECLI:NL:RBAMS:2018:6969) is de overlevering geweigerd omdat de opgeëiste persoon in de Tulcea gevangenis zou worden geplaatst in het semi-open regime en daar maar 2 m² personal space tot zijn beschikking zou hebben. Door de individuele garantie neemt de opgeëiste persoon ruimte in ten koste van de andere gedetineerden aldaar.




5.2


Standpunt van de officier van justitie

De individuele detentiegarantie inhoudend dat de opgeëiste persoon 3 m² persoonlijke ruimte zal hebben, neemt het algemene gevaar weg. De detentieomstandigheden vormen dus geen beletsel voor de overlevering.




5.3


Oordeel van de rechtbank

De rechtbank heeft eerder vastgesteld dat uit de algemene detentieomstandigheden in Roemenië een reëel gevaar voor onmenselijke of vernederende behandeling voortvloeit voor personen die in een Roemeense penitentiaire instelling worden gedetineerd, met name vanwege de overbevolking in de penitentiaire instellingen. De verwijzing van de advocaat naar de website van de Roemeense overheid waaruit blijkt dat er nog steeds sprake is van overbevolking onderstreept dit algemene gevaar, maar dit raakt niet de individuele detentiegarantie zoals hieronder beschreven. 



In deze zaak heeft de uitvaardigende justitiële autoriteit een brief verstrekt van the commissioner of Penitentiary police Dr. [persoon] , General director of the National Administration of Penitentiaries van 19 januari 2022. In deze brief is onder meer het volgende meegedeeld:




If the person deprived of liberty is surrendered to the Romanian authorities, …he will be  initially detained in the Rahova Penitentiary of Bucharest in order to carry out the quarantine period for a period of 21 days in a room which will ensure a minimum space of 3 square meters.


…Considering the period of his punishment, the convict will most likely execute his custodial sentence initially in the semi-open regime. Also considering his domicile, most likely, at the beginning, he will execute the punishment in the Tulcea Penitentiary. 





…We mention that, according to the computerized application PHMSWEB, on 22.06.2021, Tulcea Penitentiary registered a number of 517 persons deprived of liberty classified in semi-open regime, having at their disposal a number of 575 places destined for this category, related to an individual minimum space of 3 m2.


(…)





Considering the perspective of the implementation of the measures included in the- ''Action plan for the period 2020 - 2025, elaborated in order to execute the pilot-judgment Rezmives and others against Romania, as well as the judgments pronounced in the group of cases Bragadireanu against Romania "". as well as the number of detainees currently detained by the National Administration of Penitentiaries, following the criminal policies adopted by the Romanian state, the National Administration of Penitentiaries guarantees the provision of an individual minimum space of 3 sqm during the execution of the sentence, including the related bed and furniture, without including also the space destined for the sanitary group.




Aan de hand van een globale beoordeling van alle gegevens waarover zij beschikt, gaat de rechtbank uit van de geboden zekerheid in deze garantie. Gelet op deze garantie is de rechtbank van oordeel dat voor de opgeëiste persoon na overlevering geen reëel gevaar bestaat dat zijn door het Handvest gewaarborgde grondrechten zullen worden geschonden. De detentieomstandigheden vormen dan ook geen beletsel voor het toestaan van de overlevering.






6Slotsom


Nu is vastgesteld dat het EAB voldoet aan de eisen van artikel 2 OLW, er ook overigens geen weigeringsgronden aan de overlevering in de weg staan en er geen sprake is van een geval waarin aan het EAB geen gevolg mag worden gegeven, dient de overlevering te worden toegestaan.





7Toepasselijke wetsbepalingen


De artikelen 157 Wetboek van Strafrecht en 2, 5 en 7 OLW. 





8Beslissing



STAAT TOE de overlevering van [opgeëiste persoon] aan the Babadag Court (Roemenië) voor het feit zoals dat is omschreven in onderdeel e) van het EAB.





Aldus gedaan door
mr. J.A.A.G. de Vries,  				                         	 	voorzitter,
mrs. M. van Mourik en H.G. van der Wilt,                         				    rechters,
in tegenwoordigheid van mr. C.W. van der Hoek,		                         	     griffier,
en uitgesproken ter openbare zitting van 2 maart 2022.






































Ingevolge artikel 29, tweede lid, OLW staat tegen deze uitspraak geen gewoon rechtsmiddel open. 




 Zie onder andere: rechtbank Amsterdam, 2 mei 2016, ECLI:NL:RBAMS:2016:2629 en rechtbank Amsterdam, 27 januari 2021, ECLI:NL:RBAMS:2021:463.

",Rechtbank Amsterdam,2022-03-02,2022-03-03,13/752188-20,Uitspraak,,,Strafrecht; Europees strafrecht,Eerste en enige aanleg,"
EAB Roemenië; verweer m.b.t. de strafbaarheid van het feit verworpen; detentieomstandigheden; overlevering toegestaan
","

Rechtspraak.nl

",EAB Roemenië; verweer m.b.t. de strafbaarheid van het feit verworpen; detentieomstandigheden; overlevering toegestaan
437,ECLI:NL:RBGEL:2022:1175,,Rechtbank Gelderland,2022-03-01,2022-03-03,C/05/400126 / FZ RK 22-489,Uitspraak,,,Civiel recht; Personen- en familierecht,,,,No summary available
438,ECLI:NL:RBGEL:2022:1176,,Rechtbank Gelderland,2022-03-01,2022-03-03,C/05/400468 / FZ RK 22-581,Uitspraak,,,Civiel recht; Personen- en familierecht,,,,No summary available
439,ECLI:NL:RBZWB:2022:1098,,Rechtbank Zeeland-West-Brabant,2022-03-02,2022-03-03,C/02/387294 / JE RK 21-1389,Uitspraak,,,Civiel recht; Personen- en familierecht,,,,No summary available
440,ECLI:NL:RBLIM:2022:1665,,Rechtbank Limburg,2022-03-02,2022-03-03,NL21.17285,Uitspraak,,,Bestuursrecht; Vreemdelingenrecht,,,,No summary available
441,ECLI:NL:RBNHO:2022:1772,"

RECHTBANK NOORD-HOLLAND
Team Straf, locatie Alkmaar
Meervoudige strafkamer


Parketnummer: 15.221592.21 (P)
Uitspraakdatum: 3 maart 2022
Tegenspraak 



Dit vonnis is gewezen naar aanleiding van het onderzoek op de openbare terechtzitting van 17 februari 2022 in de zaak tegen:





          [verdachte]
        
,

geboren op [geboortedatum] te [geboorteplaats] ,
ingeschreven in de basisregistratie personen op het adres [adres 1] ,
thans gedetineerd in P.I. Krimpen aan den IJssel.



De rechtbank heeft kennisgenomen van de vordering van de officier van justitie
mr. D. Sarian en van hetgeen de verdachte en zijn raadsman, mr. M.J. Bouwman, advocaat te Zaandam, naar voren hebben gebracht.





1Tenlastelegging 

Aan de verdachte is ten laste gelegd dat:
1.
hij op of omstreeks 24 januari 2021 te Zaandam, gemeente Zaanstad tezamen en in vereniging met een of meer anderen, althans alleen, in/uit een woning gelegen aan de [plaats]


- een (wapen)kluis (met daarin een of meer revolvers van het merk Smith & Wesson) en/of- een of meerdere (vuur)wapens, te weten: een revolver van het merk Ruger en/of een pistool van met merk Beretta en/of een aanvalsgeweer van het merk FEG model AK55 en/of- munitie en/of- een gouden ketting en/of- een of meerdere zilveren bedelarmbanden en/of- een geldbedrag van ongeveer 40 euro,


in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [benadeelde 1] en/of [benadeelde 2] , heeft weggenomen met het oogmerk om het zich wederrechtelijk toe te eigenen, terwijl verdachte en/of zijn mededader(s) zich de toegang tot de plaats van het misdrijf heeft/hebben verschaft en/of dat/die weg te nemen goed/goederen onder zijn/hun bereik heeft/hebben gebracht door middel van braak, verbreking, inklimming, een valse sleutel;



subsidiair althans, indien het vorenstaande niet tot een veroordeling mocht of zou kunnen leiden:



hij in of omstreeks de periode van 24 januari 2021 tot en met 27 januari 2021 te Zaandam, gemeente Zaanstad, tezamen en in vereniging met een of meer anderen, althans alleen, een kluis (met inhoud), althans een goed heeft verworven, voorhanden heeft gehad en/of heeft overgedragen, terwijl hij en zijn mededader(s) ten tijde van de verwerving of het voorhanden krijgen van dit goed wist(en), dan wel redelijkerwijs had(den) moeten vermoeden, dat het een door misdrijf verkregen goed betrof;


2.hij in of omstreeks de periode van 24 januari 2021 tot en met 27 januari 2021 te Zaandam, gemeente Zaanstad, tezamen en in vereniging met een of meer anderen, althans alleen, drie, althans een of meer, wapens van categorie III, onder 1 van de Wet wapens en munitie, te weten:- een aanvalsgeweer van het merk FEG (model AK55) en/of- een revolver van het merk Ruger en/of- een pistool van het merk Berettazijnde (een) vuurwapen(s) in de vorm van een geweer, revolver en/of pistool en/of munitie, bestaande uit een hoeveelheid patronen, zijnde munitie van categorie III van de Wet Wapens en Munitie voorhanden heeft gehad.




2Voorvragen
De rechtbank heeft vastgesteld dat de dagvaarding geldig is, dat zijzelf bevoegd is tot kennisneming van de zaak, dat het Openbaar Ministerie ontvankelijk is in zijn vervolging en dat er geen redenen zijn voor schorsing van de vervolging.




3Beoordeling van het bewijs

3.1.


Standpunt van de officier van justitie

De officier van justitie heeft gerekwireerd tot bewezenverklaring van de onder 1 primair en 2 ten laste gelegde feiten.




3.2.


Standpunt van de verdediging

De raadsman heeft zich op het standpunt gesteld dat de verdachte moet worden vrijgesproken van de hem ten laste gelegde feiten. 
Ten aanzien van de onder 1 primair ten laste gelegde woninginbraak heeft de raadsman aangevoerd dat er onvoldoende wettig en overtuigend bewijs is. Naast de verklaring van de medeverdachte [medeverdachte] - die slechts van horen zeggen is - zijn er geen bewijsmiddelen die de verdachte op de plaats van het delict plaatsen. 
Ten aanzien van de heling van de kluis, zoals ten laste gelegd onder 1 subsidiair, heeft de raadsman zich op het standpunt gesteld dat voorzichtig moet worden omgegaan met de herkenning van de verdachte door verbalisant [verbalisant] . De omschrijving die deze verbalisant geeft over de persoon van de verdachte is te algemeen. Niet kan worden uitgesloten dat deze verbalisant zich heeft vergist. De raadsman merkt daarbij op dat de tas waarin de kluis werd vervoerd en op welke tas dactysporen van de verdachte zijn aangetroffen, een verplaatsbaar object is. Deze sporen kunnen er ook onder andere omstandigheden op terecht zijn gekomen. Zelfs al zou de verdachte één van de personen zijn geweest die zijn aangetroffen met de kluis, dan kan nog niet worden bewezen dat de verdachte wist of redelijkerwijs moest vermoeden dat de kluis van diefstal afkomstig was. De kluis is weggenomen op 24 januari 2021. De personen met de kluis werden door verbalisanten op 27 januari 2021 aangetroffen. De kluis stond achterop een fiets die door een andere persoon werd voortbewogen. Niet kan worden bewezen dat de verdachte deze kluis voorhanden heeft gehad, aldus de raadsman.




De raadsman stelt zich ten aanzien van het onder 2 tenlastegelegde op het standpunt dat de verdachte niet de beschikkingsmacht had over de in de tenlastelegging bedoelde wapens en munitie die zijn aangetroffen achter een gesloten deur van de berging van de woning aan de [adres 2] . Dit adres betreft de woning van de medeverdachte [medeverdachte] . [medeverdachte] was als enige in het bezit van een sleutel van deze berging. De verklaring van de medeverdachte [medeverdachte] moet als ongeloofwaardig terzijde worden geschoven. De raadsman merkt ten aanzien van het aangetroffen DNA van de verdachte op één van de aangetroffen kogels op, dat het opvallend is dat dan niet zijn vingerafdrukken op de aangetroffen wapens en de overige munitie zijn aangetroffen. Kennelijk is het DNA van de verdachte op andere wijze op die kogel terecht gekomen, aldus de raadsman.




3.3

Oordeel van de rechtbank



3.3.1

Vrijspraak feit 1 primair
Naar het oordeel van de rechtbank is niet wettig en overtuigend bewezen hetgeen de verdachte  onder 1 primair ten laste is gelegd, zodat hij daarvan moet worden vrijgesproken. De rechtbank overweegt daartoe dat de verklaring van de medeverdachte [medeverdachte] , die van de verdachte gehoord zou hebben dat hij betrokken was bij de inbraak, niet wordt ondersteund door overig bewijs. De omstandigheid dat uit de verklaring van de medeverdachte blijkt dat de verdachte zeer kort na de woninginbraak reeds de beschikking over de gestolen goederen had, is op zich onvoldoende. Daar komt bij dat noch op grond van de overige stukken uit het dossier, noch op grond van het verhandelde ter terechtzitting kan worden vastgesteld dat de verdachte op 24 januari 2021 in de woning van de aangever is geweest.



3.3.2


Redengevende feiten en omstandigheden

De rechtbank komt tot bewezenverklaring van de onder 1 subsidiair en 2 ten laste gelegde feiten op grond van de bewijsmiddelen die in de bijlage bij dit vonnis zijn vervat.





3.4.


Bewezenverklaring

De rechtbank acht wettig en overtuigend bewezen dat verdachte de onder 1 subsidiair en 2 ten laste gelegde feiten heeft begaan, met dien verstande dat


1. subsidiair
hij in de periode van 24 januari 2021 tot en met 27 januari 2021 te Zaandam, gemeente Zaanstad, tezamen en in vereniging met anderen, een kluis (met inhoud) voorhanden heeft gehad, terwijl hij en zijn mededaders ten tijde van het voorhanden krijgen van dit goed wisten, dat het een door misdrijf verkregen goed betrof;

2hij in de periode van 24 januari 2021 tot en met 27 januari 2021 te Zaandam, gemeente Zaanstad, tezamen en in vereniging met anderen, drie wapens van categorie III, onder 1 van de Wet wapens en munitie, te weten:- een aanvalsgeweer van het merk FEG (model AK55) en- een revolver van het merk Ruger en- een pistool van het merk Berettazijnde vuurwapens in de vorm van een geweer, revolver en/of pistool en munitie, bestaande uit een hoeveelheid patronen, zijnde munitie van categorie III van de Wet Wapens en Munitie voorhanden heeft gehad.


Hetgeen aan de verdachte meer of anders is ten laste gelegd dan hier als bewezen is aangenomen, is niet bewezen. De verdachte moet hiervan worden vrijgesproken.






4Kwalificatie en strafbaarheid van de feiten

Het bewezenverklaarde levert op:
Feit 1 subsidiair:
Medeplegen van opzetheling.



Feit 2:
Medeplegen van handelen in strijd met artikel 26, eerste lid, van de Wet wapens en munitie en het feit begaan met betrekking tot een vuurwapen van categorie III van die Wet, meermalen gepleegd



en



medeplegen van handelen in strijd met artikel 26, eerste lid, van de Wet wapens en munitie.



Er is geen omstandigheid aannemelijk geworden waardoor de wederrechtelijkheid aan het bewezenverklaarde zou ontbreken. Het bewezenverklaarde is derhalve strafbaar.





5Strafbaarheid van de verdachte
Er is geen omstandigheid aannemelijk geworden die de strafbaarheid van de verdachte uitsluit. De verdachte is derhalve strafbaar.




6Motivering van de sanctie

6.1


Standpunt van de officier van justitie

De officier van justitie heeft, rekening houdend met artikel 63 van het Wetboek van Strafrecht, gevorderd dat de verdachte terzake van het onder 1 primair en 2 tenlastegelegde zal worden veroordeeld tot een gevangenisstraf voor de duur van 30 maanden, met aftrek van het voorarrest.




6.2


Standpunt van de verdediging

De raadsman heeft zich ten aanzien van een eventueel op te leggen straf op het standpunt gesteld dat volgens de oriëntatiepunten van het LOVS een gevangenisstraf van vier maanden bij het voorhanden hebben van één vuurwapen kan worden opgelegd. Rekening houdend met de oriëntatiepunten voor een inbraak, komen er dan nog twee maanden bij. De raadsman verzoekt de rechtbank bij een bewezenverklaring een onvoorwaardelijke gevangenisstraf op te leggen, gelijk aan de duur van de voorlopige hechtenis. Daarnaast verzoekt de raadsman om de voorlopige hechtenis op te heffen met ingang van de datum waarop in deze zaak  uitspraak zal worden gedaan.




6.3


Oordeel van de rechtbank

Bij de beslissing over de sanctie die aan de verdachte moet worden opgelegd, heeft de rechtbank zich laten leiden door de aard en de ernst van het bewezenverklaarde en de omstandigheden waaronder dit is begaan, alsmede de persoon van de verdachte, zoals van een en ander uit het onderzoek ter terechtzitting is gebleken. In het bijzonder heeft de rechtbank het volgende in aanmerking genomen.





Ernst van de feiten

De verdachte heeft samen met anderen drie vuurwapens en een grote hoeveelheid munitie voorhanden gehad. Het voorhanden hebben van dergelijke wapens met munitie vormt een onaanvaardbaar gevaar voor de veiligheid van personen en heeft een grote maatschappelijke impact. De ervaring leert dat het voorhanden hebben van wapens en munitie kan leiden tot het gebruik ervan. Vuurwapens worden gebruikt om ernstige strafbare feiten mee te begaan, zoals bedreigingen, roofovervallen en levensdelicten, waaronder liquidaties. 
Daarnaast heeft de verdachte zich samen met anderen schuldig gemaakt aan het voorhanden hebben van een gestolen kluis. Als heler heeft hij de vraag naar gestolen goederen en daarmee het plegen van inbraken in stand gehouden. 
Het gaat dus om ernstige strafbare feiten, waartegen streng dient te worden opgetreden. Vanwege de aard en de ernst van de feiten is een gevangenisstraf dan ook passend. 




Persoon van de verdachte

Met betrekking tot de persoon van de verdachte heeft de rechtbank in het bijzonder gelet op:

- het op naam van de verdachte staand Uittreksel Justitiële Documentatie, gedateerd 25 oktober 2021, waaruit blijkt dat de verdachte reeds eerder terzake van gewelds- en vermogensdelicten onherroepelijk tot vrijheidsbenemende straffen is veroordeeld; 

- het over de verdachte uitgebrachte voorlichtingsrapport gedateerd 18 augustus 2021 van [reclasseringswerker 1] , als reclasseringswerker verbonden aan Reclassering Nederland, waarin wordt geconcludeerd dat antisociale kenmerken van de verdachte, zijn pro-criminele houding en zijn justitiële voorgeschiedenis contra-indicaties zijn voor het toepassen van het Jeugdstrafrecht. Geadviseerd wordt het volwassenenstrafrecht toe te passen;

- het over de verdachte uitgebrachte voorlichtingsrapport gedateerd 9 februari 2022 van [reclasseringswerker 2] , als reclasseringswerker verbonden aan Reclassering Nederland, waarin is opgenomen dat de verdachte geen contact en bemoeienis vanuit de reclassering wenst. Geadviseerd wordt het opleggen van straf zonder bijzondere voorwaarden;

- het over de verdachte uitgebrachte rapport van de psycholoog [deskundige] , gedateerd 5 november 2021, waarin is opgenomen dat de verdachte zijn medewerking aan het onderzoek heeft geweigerd. Omdat verdachte niet heeft meegewerkt, kan de onderzoeker niet beoordelen of er sprake is van een gebrekkige ontwikkeling en/of ziekelijke stoornis. De onderzoeker overweegt dat, in een poging meer zicht te krijgen op de persoon van de verdachte, een klinische observatie zou kunnen worden overwogen (mits proportioneel), hoewel de onderzoeker verwacht dat de verdachte ook daar zijn medewerking niet aan zal verlenen. Een andere overweging is om hem (bij bewezenverklaring van de feiten) met een lik op stuk beleid te confronteren met zijn gedrag, in de hoop dat hij zich op termijn openstelt voor praktische hulp en/of voor alternatief gedrag kiest.



De op te leggen straf

De rechtbank kan zich vinden in het standpunt van de psycholoog dat, gelet op de hierboven beschreven houding van de verdachte en zijn kennelijke onwil om zijn gedrag in positieve zin te veranderen, een lik op stuk aanpak aangewezen is. De rechtbank hoopt dat dit de verdachte er toe zal brengen om zijn pro-criminele houding te herzien en er voor te zorgen dat hij in de toekomst niet weer in aanraking komt met politie en justitie.
Bij de bepaling van de straf zijn voorts de geldende oriëntatiepunten van het Landelijk Overleg Vakinhoud Strafrecht (LOVS) meegewogen en de straffen die in vergelijkbare zaken worden opgelegd. 
Alles afwegende is de rechtbank van oordeel dat een vrijheidsbenemende straf van 18 maanden moet worden opgelegd.



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting, tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 van het Wetboek van Strafvordering.






7Toepasselijke wettelijke voorschriften

De volgende wetsartikelen zijn van toepassing:
Artikelen 47, 57, 63 en 416 van het Wetboek van Strafrecht.
Artikelen 26 en 55 van de Wet wapens en munitie.





8Beslissing
De rechtbank:


Verklaart niet bewezen wat aan de verdachte onder 1 primair is ten laste gelegd en spreekt hem daarvan vrij.



Verklaart bewezen dat de verdachte de onder 1 subsidiair en 2 ten laste gelegde feiten heeft begaan zoals hiervoor onder 3.4 weergegeven.



Verklaart niet bewezen wat aan de verdachte meer of anders is ten laste gelegd dan hierboven als bewezen is aangenomen en spreekt hem daarvan vrij.



Bepaalt dat het onder 3.4 bewezen verklaarde feiten de hierboven onder 4. vermelde strafbare feiten opleveren.



Verklaart de verdachte hiervoor strafbaar.



Veroordeelt de verdachte tot een gevangenisstraf voor de duur van 18 (achttien) maanden.



Bepaalt dat de tijd die de verdachte vóór de tenuitvoerlegging van dit vonnis in verzekering en voorlopige hechtenis heeft doorgebracht, bij de tenuitvoerlegging van de opgelegde gevangenisstraf in mindering wordt gebracht, voor zover die tijd niet reeds op een andere straf in mindering is gebracht.













Samenstelling rechtbank en uitspraakdatum

Dit vonnis is gewezen door
mr. L. Boonstra, voorzitter,
mr. N.O.P. Roché en mr. S.J. Richters, rechters,
in tegenwoordigheid van de griffier G.A.M. Delis,
en uitgesproken op de openbare terechtzitting van 3 maart 2022.




",Rechtbank Noord-Holland,2022-03-03,2022-03-03,15.221592.21,Uitspraak,,,Strafrecht,Eerste aanleg - meervoudig,"

vrijspraak woninginbraak
veroordeling terzake heling kluis en bezit vuurwapens en flinke hoeveelheid munitie.
verdachte wenst niet mee te werken aan reclasseringsrapportage en psychologisch onderzoek. Oplegging onvoorwaardelijke gevangenisstraf.

","

Rechtspraak.nl

","vrijspraak woninginbraak
veroordeling terzake heling kluis en bezit vuurwapens en flinke hoeveelheid munitie.
verdachte wenst niet mee te werken aan reclasseringsrapportage en psychologisch onderzoek. Oplegging onvoorwaardelijke gevangenisstraf."
442,ECLI:NL:RBZWB:2022:1056,"

RECHTBANK ZEELAND-WEST-BRABANT


Strafrecht



Zittingsplaats: Middelburg



parketnummer: 02-171047-20  




vonnis van de meervoudige kamer van 3 maart 2022




in de strafzaak tegen 





          [verdachte] , 

geboren op [geboortedag] 1993 te [geboorteplaats] ,
wonende te [adres] ,
raadsman: mr. H.M. Dunsbergen, advocaat te Breda.




1Onderzoek van de zaak
De zaak is inhoudelijk behandeld op de zitting van 17 februari 2022, waarbij de officier van justitie, mr. K. Simpelaar, en de verdediging hun standpunten kenbaar hebben gemaakt.



2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte in de periode van 14 juni 2019 tot en met 2 juni 2020 een geldbedrag van in totaal € 32.570,00 heeft witgewassen.




3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 




4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte zich schuldig heeft gemaakt aan witwassen. Verdachte heeft in de periode van 14 juni 2019 tot en met 2 juni 2020 een geldbedrag van in totaal € 32.570,00 aan onverklaarbaar vermogen gehad. Dit bedrag bestaat enerzijds uit contanten die hij op zak had bij zijn aanhouding, te weten € 2.770,00 en anderzijds uit een bedrag waarmee hij de bouw van een woonwagen heeft bekostigd. Het onderzoek is gestart naar aanleiding van informatie die een witwasverdenking rechtvaardigde. Uiteindelijk is gebleken dat verdachte in totaal € 56.000,00 aan [bedrijf] (hierna: de woonwagenbouwer) heeft aanbetaald. Hiervan is 
€ 15.000,00 verklaarbaar door bankbetaling. De overige € 41.000,00 heeft verdachte contant aanbetaald. Daarvan is € 11.200,00 verklaarbaar omdat verdachte dit geld van zijn bankrekening heeft opgenomen. Gebleken is dat het andere deel van de contante aanbetalingen betaald is met andere coupures dan door verdachte zijn opgenomen. Deze betalingen zijn niet te verklaren vanuit zijn legale inkomsten of vermogen en dus onverklaarbaar. Verdachte heeft over de herkomst van het ten laste gelegde geldbedrag geen concrete en verifieerbare verklaring afgelegd, nu verdachte zich tot de zitting steeds op zijn zwijgrecht heeft beroepen. Hierdoor kan de legale herkomst van het geldbedrag niet worden aangetoond. Ook de stukken die namens verdachte voorafgaand aan de zitting zijn verstrekt, te weten de leningsovereenkomsten en een overzicht van een [bank] -rekening, zijn onduidelijk en tonen de legale herkomst van het geldbedrag niet aan. Aan deze stukken moet daarom geen waarde worden gehecht.



4.2


Het standpunt van de verdediging

De verdediging heeft primair aan de hand van het zes-stappenarrest van het Gerechtshof Amsterdam van 11 januari 2013 integrale vrijspraak bepleit. Uit het arrest volgt dat indien er geen sprake is van een gronddelict, het Openbaar Ministerie feiten en omstandigheden dient aan te dragen waaruit het vermoeden blijkt dat het goed van misdrijf afkomstig is. De verdediging dient vervolgens aan de hand van concrete verifieerbare omstandigheden de legale herkomst te stellen en zo mogelijk te onderbouwen. In dit geval is er door het Openbaar Ministerie geen bewijsvermoeden gepresenteerd tijdens de politieverhoren, waardoor verdachte zich op advies van zijn raadsman telkens op zijn zwijgrecht heeft beroepen. Mocht de rechtbank van oordeel zijn dat er sprake was van een bewijsvermoeden, dan kan op basis van het dossier niet worden vastgesteld dat het geldbedrag uit enig misdrijf afkomstig was. Daarnaast heeft de verdediging stukken toegestuurd, te weten leningsovereenkomsten, die onderbouwen dat de geldbedragen waarmee de woonwagen is aanbetaald onder meer – naast het bedrag dat verdachte van de gemeente [gemeente] aan schadevergoeding uitbetaald heeft gekregen – is verkregen uit leningen. Uit het verstrekte overzicht van de [bank] -rekening van de moeder van verdachte blijkt ook dat het geld dat tijdens de aanhouding onder verdachte is aangetroffen, geld is dat hij van zijn moeder heeft gekregen. Hiermee geeft verdachte een concrete en verifieerbare verklaring die niet op voorhand hoogst onwaarschijnlijk is. Dat deze stukken pas kort voor de zitting zijn verstrekt doet hier niet aan af: de stukken waren in het kader van een klaagschriftprocedure in 2019 reeds verstrekt, maar zijn nooit aan het strafdossier toegevoegd. De verdediging stelt zich subsidiair op het standpunt dat indien vastgesteld kan worden dat het geld afkomstig is uit eigen misdrijf, verdachte dient te worden ontslagen van alle rechtsvervolging, aangezien eenvoudig witwassen niet ten laste is gelegd. Het handelen van verdachte kan dan niet als witwassen worden gekwalificeerd. 



4.3


Het oordeel van de rechtbank


Juridisch kader

In deze zaak kan geen direct verband worden gelegd tussen een bepaald misdrijf en het in de tenlastelegging genoemde geldbedrag. Dat betekent dat er geen gronddelict bekend is. De rechtbank zal daarom gebruik maken van het toetsingskader dat voor dergelijke gevallen volgt uit het zogenaamde 6-stappen arrest van het Gerechtshof Amsterdam van 11 januari 2013 (ECLI:NL:GHAMS:2013:BY8481). Hieruit volgt dat het in de tenlastelegging opgenomen bestanddeel ‘afkomstig uit enig misdrijf’ pas bewezen kan worden, als het op grond van de vastgestelde feiten en omstandigheden niet anders kan zijn dan dat de voorwerpen uit enig misdrijf afkomstig zijn.



De rechtbank doorloopt bij de toets of sprake is van witwassen de volgende stappen. Als er op basis van de feiten en omstandigheden sprake is van een vermoeden van witwassen, dan mag van verdachte worden verlangd dat hij een verklaring geeft voor de herkomst van de goederen dan wel gelden. Deze verklaring moet concreet, in enige mate verifieerbaar en niet op voorhand hoogst onwaarschijnlijk zijn. Zodra de verklaring van verdachte voldoende tegenwicht biedt, is het aan het Openbaar Ministerie om nader onderzoek te doen naar de door verdachte gestelde alternatieve herkomst van de goederen. Uit de resultaten van dat onderzoek zal moeten blijken of met voldoende mate van zekerheid kan worden uitgesloten dat de gelden en voertuigen waarop de verdenking betrekking heeft, een legale herkomst hebben en dat een criminele herkomst als enige aanvaardbare verklaring overblijft.




De feiten en omstandigheden 

Het onderzoek tegen verdachte is gestart nadat er bij het Team Criminele Inlichtingen (hierna: TCI) informatie is binnengekomen dat verdachte een woonwagen liet bouwen die hij zou betalen met opbrengsten uit de hennephandel. Naar aanleiding van deze informatie zijn de politiesystemen geraadpleegd en is gebleken dat er ten aanzien van verdachte verschillende hennep-gerelateerde antecedenten, politieregistraties en criminele contacten stonden geregistreerd. Uit raadpleging van de politiesystemen bleek daarnaast dat door de gemeente [gemeente] in een civiele procedure een schadevergoeding aan verdachte is toegekend voor een bedrag van € 41.000,00. Dat bedrag is op 12 juni 2019 uitbetaald op de rekening van verdachte. Uit de door de woonwagenbouwer verstrekte gegevens is gebleken dat de aanneemsom voor de te bouwen woonwagen € 70.000,00 bedroeg en dat er een meerprijs is afgesproken voor extra materialen, te weten in totaal € 15.000,00. Uit de betalingsgegevens van de woonwagenbouwer blijkt dat er door verdachte in totaal in de periode van juni tot en met augustus 2019 in totaal € 56.000,00 aan de woonwagenbouwer is aanbetaald, waarvan 
€ 41.000,00 contant en € 15.000,00 via bankbetaling. Uit de verstrekte gegevens van de bankrekening van verdachte is gebleken dat er op 27 juni 2019 een geldopname heeft plaatsgevonden van € 27.000,00. De biljetten waar verdachte de woonwagenbouwer vervolgens mee heeft betaald komen niet overeen met de biljetten die de woonwagenbouwer heeft afgestort. Verder ontvangt verdachte een uitkering en zorgtoeslag en zijn er geen gegevens bekend van erfenissen en of schenkingen. Er is dus niet gebleken van vermogen waaruit blijkt dat de aanschaf van een woonwagen door verdachte gefinancierd kon worden. Verdachte is uiteindelijk op 2 juni 2020 aangehouden op verdenking van witwassen. Bij de aanhouding van verdachte is nog een contant geldbedrag van € 2.770,00 aangetroffen.




Het vermoeden van witwassen 

De rechtbank zal een onderscheid maken tussen de aanbetaling van € 56.000,00 die door verdachte aan de woonwagenbouwer is gedaan en het geldbedrag dat onder verdachte is aangetroffen bij de aanhouding.



Ten aanzien van de aanbetaling van de woonwagen van in totaal € 56.000 overweegt de rechtbank het volgende. De rechtbank is, anders dan de officier van justitie, van oordeel dat € 41.000 van de aanbetaling verklaard kan worden vanuit de schadevergoeding die verdachte in het kader van de civiele procedure tegen de gemeente [gemeente] heeft ontvangen. Een deel van dit bedrag heeft verdachte contant opgenomen. Dat de coupures waarmee verdachte de woonwagenbouwer heeft betaald niet overeenkomen met de coupures die uiteindelijk door de woonwagenbouwer zijn gestort, doet hier niet aan af. Er is geen nader onderzoek naar de inhoud van de kas van de woonwagenbouwer gedaan en op basis van het dossier kan dus niet worden vastgesteld met welke coupures verdachte de woonwagenbouwer heeft betaald en of de woonwagenbouwer ook exact die coupures heeft afgestort of nog over andere coupures beschikte. 



Ten aanzien van de resterende € 15.000,00 van de aanbetaling, stelt de rechtbank vast dat op de inkomens- en vermogenspositie van verdachte het bezit van een dergelijk hoog geldbedrag niet kan verklaren. Daar komt bij dat de bedragen kort na elkaar contant aan de woonwagenbouwer zijn betaald. Dit, in combinatie met de TCI-informatie en de informatie uit de politiesystemen, rechtvaardigt naar het oordeel van de rechtbank het vermoeden dat het aangetroffen geldbedrag van enig misdrijf afkomstig is. De rechtbank volgt de raadsman niet in zijn betoog dat er geen of onvoldoende bewijsvermoeden gepresenteerd is tijdens de politieverhoren om een verklaring van verdachte te verlangen.



Tot slot is er nog het bedrag van € 2.770,00 dat tijdens de aanhouding onder verdachte is aangetroffen. Ook hiervoor geldt dat het op zak hebben van een dergelijk geldbedrag, dat niet door de inkomens- en vermogenspositie van verdachte verklaard kan worden, een vermoeden van witwassen oplevert. 




Verklaring herkomst geldbedragen

Nu er sprake is van een vermoeden van witwassen ten aanzien van voornoemde geldbedragen is het aan de verdachte om dit vermoeden te ontzenuwen. Van verdachte mag een verklaring worden verlangd die concreet, min of meer verifieerbaar en niet op voorhand hoogst onwaarschijnlijk is. 



Ten aanzien van de € 15.000,00 is door de verdachte ter zitting verklaard dat de contante bedragen waar hij over kon beschikken, afkomstig waren uit aan hem verstrekte leningen. Namens verdachte is op 16 februari 2022 een aantal stukken verstrekt dat ziet op deze leningen. Uit deze stukken blijkt dat verdachte in totaal een bedrag van € 9.500,00 geleend heeft. Verder heeft verdachte verklaard dat hij nog een bedrag van ongeveer € 4.000,00 van zijn vader heeft geleend, maar dat dit een mondelinge overeenkomst betrof en dat hiervan geen document is opgemaakt. De verstrekte leningsovereenkomsten lijken de verklaring van verdachte te onderbouwen. Naar het oordeel van de rechtbank kan de verklaring van verdachte daarom niet, zonder nader onderzoek, zonder meer als ongeloofwaardig terzijde worden gesteld. Dit geldt ook voor de verklaring van verdachte over de lening die hij bij zijn vader heeft afgesloten. 



Ten aanzien van de € 2.770,00 is door de verdachte ter zitting verklaard dat hij dit geld in bewaring had voor zijn moeder. Dit was op haar verzoek: zij had haar auto verkocht en wilde dat verdachte hiervan voor haar een goudstaaf ging kopen in Antwerpen. Om deze verklaring te onderbouwen is namens de verdachte een screenshot van een [bank] -rekening van de moeder van verdachte overgelegd. De officier van justitie heeft zich op het standpunt gesteld dat uit het screenshot niet blijkt dat dit de rekening van de moeder betreft. Uit het overzicht blijkt echter dat op 12 mei 2020 een bedrag van € 7.800,00 op een rekening is gestort door [naam] en dit geldbedrag die dag ook is opgenomen. De rechtbank is van oordeel dat op basis hiervan weliswaar niet kan worden vastgesteld dat dit de rekening van de moeder van verdachte betreft, maar dat daarvoor wel aanwijzingen bestaan.  

De rechtbank is van oordeel dat verdachte, zij het pas ter zitting, voor beide geldbedragen een concrete, verifieerbare en niet op voorhand hoogst onwaarschijnlijke verklaring heeft gegeven dat de geldbedragen niet van misdrijf afkomstig zijn. Het ligt vervolgens op de weg van de officier van justitie om nader onderzoek te doen naar de herkomst van de geldbedragen. In de namens verdachte overgelegde stukken heeft de officier van justitie geen aanleiding gezien om een aanhoudingsverzoek te doen om nader onderzoek te kunnen doen naar deze stukken. Nu nader onderzoek is nagelaten, kan niet worden geoordeeld dat het niet anders kan zijn dan dat de geldbedragen uit enig misdrijf afkomstig zijn. Dit betekent dat niet wettig en overtuigend kan worden bewezen dat verdachte een geldbedrag heeft witgewassen, zodat hij hiervan moet worden vrijgesproken.





5De overwegingen omtrent het beslag


De woonwagen

Op de beslaglijst staat de woonwagen (in aanbouw) vermeld. Uitgangspunt is dat de rechtbank een beslissing neemt over de op de beslaglijst genoemde goederen. De rechtbank heeft vastgesteld dat de woonwagen op 1 april 2020 in beslag is genomen, waardoor er sprake was van klassiek beslag als bedoeld in artikel 94 van het Wetboek van Strafvordering (hierna: Sv). Op 24 april 2020 is door de officier van justitie gevorderd om een machtiging conservatoir beslag te handhaven. Deze vordering is op 24 april 2020 door de rechter-commissaris toegewezen. Hiermee is het klassiek beslag ex artikel 94 Sv omgezet naar conservatoir beslag ex artikel 94a Sv. De machtiging die wordt verkregen op een “vordering machtiging tot handhaven van beslag als conservatoir beslag” leidt immers tot een omzetting van het beslag. Ten aanzien van voorwerpen waarop enkel conservatoir beslag rust, wordt door de rechtbank geen beslissing genomen. Dat betekent dat de rechtbank om die reden geen beslissing zal nemen op de woonwagen die op de beslaglijst staat vermeld. 




Het telefoontoestel en het geldbedrag

De rechtbank zal de teruggave gelasten van het telefoontoestel en het geldbedrag aan verdachte, aangezien deze voorwerpen niet vatbaar zijn voor verbeurdverklaring of onttrekking aan het verkeer en onder verdachte in beslag zijn genomen.





6De beslissing
De rechtbank:



Vrijspraak


- spreekt verdachte vrij van het ten laste gelegde feit;



Beslag


- gelast de teruggave aan verdachte van de inbeslaggenomen voorwerpen, te weten een telefoontoestel (G2200657) en een geldbedrag van € 2.772,10 (G220639).



Dit vonnis is gewezen door mr. A.B. Scheltema Beduin, voorzitter, mr. J. Bergen en 
mr. J.P.E. Mullers, rechters, in tegenwoordigheid van mr. H. Holtgrefe, griffier, en is uitgesproken ter openbare zitting op 3 maart 2022.



De voorzitter en de jongste rechter zijn niet in de gelegenheid om dit vonnis mede te ondertekenen. 


















",Rechtbank Zeeland-West-Brabant,2022-03-03,2022-03-02,02-171047-20,Uitspraak,,,Strafrecht,Op tegenspraak,"
Vrijspraak witwassen. Stappenplan. Verdachte geeft een concrete, verifieerbare en niet op voorhand hoogst onwaarschijnlijke verklaring. Verklaring onvoldoende onderzocht
","

Rechtspraak.nl

","Vrijspraak witwassen. Stappenplan. Verdachte geeft een concrete, verifieerbare en niet op voorhand hoogst onwaarschijnlijke verklaring. Verklaring onvoldoende onderzocht"
443,ECLI:NL:OGEAC:2022:23,"







GERECHT IN EERSTE AANLEG VAN CURAÇAO 



Zaaknummer: CUR202200166



Beschikking van 1 maart 2022 bij vervroeging



in de zaak van




[VERZOEKSTER],
wonende in Curaçao,
verzoekster,
verweerster in het voorwaardelijk tegenverzoek  
hierna: [verzoekster],
gemachtigde: mr. M.A. Koendjbiharie,



tegen



de besloten vennootschap PETERS AGENCY B.V., 
gevestigd in Curaçao,
verweerster,
verzoekster in het voorwaardelijk tegenverzoek, 
hierna: Peters Agency,
gemachtigde: mr. M.M. Bloem,






1Het procesverloop


1.1.
Het procesverloop blijkt uit:
- het verzoekschrift met producties ingediend op 24 januari 2022 ter griffie;
- de producties ingediend door Peters Agency op 17 februari 2022;
- de mondelinge behandeling gehouden op 21 februari 2022 alwaar [verzoekster] is 

verschenen bijgestaan door haar gemachtigde en Peters Agency zich heeft laten 
vertegenwoordigen door haar directeur de heer [naam 1], bijgestaan door haar 
gemachtigde. De gemachtigden hebben mede aan de hand van door hen 
overgelegde pleitnotities het woord gevoerd. 




1.2.
De uitspraak is bepaald op heden.






2De feiten


2.1.	[
Verzoekster] is sedert oktober 2016 werkzaam in het gebouw toebehorende aan Pan American Life Insurance Company of Curaçao and Sint Maarten N.V. (hierna: Palic). Op de gevel van dit pand is een bord bevestigd waarop, onder andere, staat vermeld: ‘Pan American Life Insurance – Peters Agency’. Aan [verzoekster] werd een salaris uitbetaald van NAf 8,50 per uur. [Verzoekster] werkte laatstelijk 40 uur per week en kreeg een maandsalaris van NAf 1.429,- uitbetaald. Dit loon werd aan [verzoekster] elke maand contant uitbetaald door de heer [naam 1]. 


2.2.
Tussen Palic en de heer [naam 1] bestaat een ‘Agency Manager agreement’ ondertekend op 16 november 2016 met als ingangsdatum 1 november 2016. In de aanhef van de overeenkomst staat het volgende opgenomen:


“This agreement effective the 1st day of November 2016 by and between Pan-American Life Insurance Company of Curacao and St. Maarten, N.V., and /or Pan-American Accident and Health Insurance Company, N.V. (herein called “the Company”), of Curacao and [naam 1] (herein called “the Agency Manager”). (When applicable, all masculine gender references to the Agency Manager shall be read as feminine gender), of Peters Agency. (…)”



In de voorwaarden staat verder, voor zover hier van belang, het volgende:



“2. For the term of this agreement, the Agency Manager is hereby authorized to utilize for Agency purposes such premises and office equipment and facilities as the Company makes available. The Agency Manager, at his option and expense, may provide substitute or additional office equipment and facilities.



3. The Company hereby authorizes the Agency Manager to recruit, train, supervise and motivate Agents for the Company for the purpose of soliciting, procuring, and promptly submitting to the Company applications for insurance and annuity products offered by the Company in the Territory, and the Agency Manager accepts responsibility therefore. (…)



5. The Agency Manager shall send to the Company for execution, three copies of every contract, commission agreement and amendment which he recommends for each Agent appointed, together with full information concerning each Agent, and shall notify the Company when he recommends termination of each contract, with reasons therefore. These contracts, commission agreements and amendments shall be on forms furnished by the Company.”



2.2.
Voordat [verzoekster] een aanvang heeft gemaakt met haar werkzaamheden, heeft zij een sollicitatiegesprek gevoerd met de heer [naam 1]. [verzoekster] voerde de functie uit van balie medewerkster. Zij voerde bij de uitvoering van haar werkzaamheden de opdrachten door de heer [naam 1] aan haar gegeven uit. Alle afspraken zijn steeds mondeling gemaakt en een schriftelijke arbeidsovereenkomst is nimmer aangegaan. 



2.3.
Op 3 september 2021 heeft de heer [naam 1] via whatsapp aan [verzoekster] bericht dat de werkrelatie met haar wegens een vertrouwensbreuk met onmiddellijke ingang wordt beëindigd. 



2.4.
In een brief, geschreven op het briefpapier van Palic en ondertekend door de heer [naam 1], gedateerd 2 september 2021 en door [verzoekster] ontvangen op 29 september 2021, staat, voor zover hier van belang, het volgende:


“Dear Mrs. [verzoekster],




This serves as a letter of recommendation for you work performance in the Peters Agency at Pan American Life Insurance Company as the Agency secretary performing necessary tasks. We do appreciate your work performance help since October 2016 up to present date at the Agency.





As this Global Pandemic Covid-19 arise we did experience an enormous decrease in the Agency production. Unfortunately, we must reduce the Agency expenses due to above mentioned situation. Therefore, we are pressed to terminate this relation with you as per October 2nd 2021, with these 30 days in advance written termination. In order for you to be able to receive Community Support I recommend you this letter of recommendation for social support purposes.” 




2.5.	[
Verzoekster] heeft bij brief van 24 september 2021 en vervolgens nogmaals bij brief van 29 september gericht aan ‘Pan American Life Insurance Company’ en ‘Peters Agency’ te kennen gegeven niet in te stemmen met het aan haar gegeven ontslag.



2.6.
Bij brief van 11 januari 2022 gericht aan ‘Pan American Life Insurance Company N.V. / Peters Agency’ heeft [verzoekster] door tussenkomst van haar advocaat de nietigheid van het ontslag ingeroepen en bericht zich beschikbaar te houden de overeengekomen werkzaamheden te verrichten. 



2.7.
Op geen van deze brieven is noch door Palic noch door Peters Agency (schriftelijk) gereageerd. 



2.8.
Aan [verzoekster] is haar salaris tot en met 31 augustus 2021 uitbetaald. 






3Het verzoek het voorwaardelijk tegenverzoek



Het verzoek




3.1.	[
Verzoekster] verzoekt het gerecht om bij beschikking voor zover uitvoerbaar bij voorraad:



haar toestemming te verlenen om kosteloos te procederen;


voor recht te verklaren dat het ontslag nietig is en Peters Agency te veroordelen aan [verzoekster] haar loon per ingaande september 2021 door te betalen totdat de arbeidsovereenkomst tussen partijen op rechtsgeldige wijze is beëindigd;


Peters Agency te veroordelen in de kosten van deze procedure en tot betaling van de per ingaande september 2021 aangezegde wettelijke rente en de wettelijke verhoging ex artikel 7A:1614q BW alle tot aan de dag der algehele voldoening.





3.2.	[
Verzoekster] legt aan haar verzoeken ten grondslag dat tussen haar en Peters Agency een mondelinge arbeidsovereenkomst bestond en dat de beëindiging van die arbeidsovereenkomst door Peters Agency niet rechtsgeldig is geweest.



3.3.
Peters Agency heeft verweer gevoerd en geconcludeerd tot niet-ontvankelijk verklaring van [verzoekster] in haar verzoeken dan wel afwijzing van haar verzoeken en veroordeling van [verzoekster] in de kosten van de procedure. Volgens Peters Agency heeft er nimmer een arbeidsovereenkomst bestaan tussen haar en [verzoekster] maar had [verzoekster] een arbeidsrelatie met Palic. 



Het voorwaardelijk tegenverzoek





3.4.
Peter Agency verzoekt het gerecht om bij beschikking uitvoerbaar bij voorraad de arbeidsovereenkomst tussen partijen onmiddellijk te ontbinden wegens gewichtige redenen c.q. verandering van omstandigheden die van dien aard zijn dat de arbeidsovereenkomst billijkheidshalve dadelijk dient te beëindigen, althans te ontbinden op een door het gerecht te bepalen datum, zonder toekenning van een vergoeding naar billijkheid aan [verzoekster] en met veroordeling van [verzoekster] in de proceskosten. 



3.5.
Op de stellingen en verweren van partijen zal hierna, voor zover voor de beoordeling van belang, nader worden ingegaan.






4De beoordeling


4.1.
Nu uit de door [verzoekster] overlegde kaart rechtgevende op kosteloze rechtsbijstand afdoende van haar onvermogen blijkt, zal haar toestemming worden verleend om kosteloos te procederen. 



Het verzoek




4.2.
De eerste vraag die ter beantwoording voor ligt is of er tussen [verzoekster] en Peters Agency een arbeidsovereenkomst is gesloten. 



4.3.
Tussen partijen staat vast dat er nimmer een schriftelijke arbeidsovereenkomst tussen partijen is aangegaan. [verzoekster] stelt dat zij middels een mondelinge arbeidsovereenkomst bij Peters Agency werkzaam was. Zij werd door de heer [naam 1] in dienst genomen en voerde in opdracht van hem werkzaamheden uit. Aan haar is nimmer een loonstrookje overhandigd en zij werd maandelijks contant uitbetaald door de heer [naam 1]. Met Palic zelf had zij geen bemoeienis en door Palic is aan haar geïnformeerd dat zij nimmer bij hun in dienst was. 


Peters Agency heeft als verweer aangevoerd dat de vennootschap niet actief is en geen werknemers in dienst heeft. Tussen haar en [verzoekster] heeft dan ook nimmer een dienstverband bestaan. [verzoekster] was in dienst van Palic. Tussen Palic en de heer [naam 1] bestond een Agency Agreement, en ter uitvoering van zijn werkzaamheden is door Palic aan hem een Agency secretary ter beschikking gesteld. Door Palic werd aan de heer [naam 1] maandelijks een bedrag van NAf 1.400,- uitbetaald ter zake van ‘office expenses’ en daarvan diende hij het salaris van [verzoekster] te betalen. De office allowance werd uitbetaald op de persoonlijke rekening van de heer [naam 1] en maandelijks door de heer [naam 1] contant uitbetaald aan [verzoekster]. Peters Agency had hier dan ook niets mee van doen. 




4.4.
Het gerecht acht het voldoende vast komen te staan dat er tussen [verzoekster] en Peters Agency een arbeidsrelatie was overeengekomen. Aan de voorwaarden voor het bestaan van een arbeidsovereenkomst is immers voldaan. [verzoekster] heeft gedurende drie opeenvolgende maanden gedurende ten minste acht uren per week, dan wel vijfendertig uren per maand arbeid verricht voor Peters Agency, waarbij [verzoekster] in een hiërarchische verhouding stond tot de heer [naam 1], directeur van Peters Agency. Aan het verweer van Peters Agency dat [verzoekster] die werkzaamheden niet voor haar maar voor Palic verrichte wordt voorbij gegaan, nu dit verweer onvoldoende is onderbouwd. 



4.5.
Dat er tussen Palic en de heer [naam 1] in persoon een agentuurovereenkomst bestond en de heer [naam 1], zoals door hem aangevoerd, op grond van die overeenkomst bevoegd zou zijn geweest om op naam en voor rekening van Palic overeenkomsten te sluiten, kan niet tot een andere conclusie leiden. Zo volgt noch uit de agentuurovereenkomst, noch uit de wet, dat de heer [naam 1] bevoegd was om uit hoofde van de agentuurovereenkomst, zonder medeweten en instemming van Palic, arbeidsrelaties aan te gaan die Palic zouden binden. Het artikel 7:428 lid 1 BW waarnaar door Peters Agency wordt verwezen waar de bevoegdheid van de heer [naam 1] uit zou voortvloeien heeft alleen betrekking op overeenkomsten waar de agentuurovereenkomst betrekking op heeft (in dit geval verzekeringsovereenkomsten). Daar komt bij dat lid 2 van dit artikel bepaalt dat deze afdeling niet van toepassing is op agentuurovereenkomsten waarop de Landverordening Assurantiebemiddelingsbedrijf van toepassing is. Het verweer dat er een arbeidsovereenkomst tussen Palic en [verzoekster] bestond omdat zij werd betaald van de office allowance van NAf 1.400,- die door Palic werd uitbetaald aan de heer [naam 1] gaat evenmin op. Voorts volgt uit de overeenkomst tussen Palic en de heer [naam 1] dat indien de heer [naam 1] verzekeringsagenten ter indienstneming aanbeval, de contracten en alle informatie van de agenten steeds door de heer [naam 1] naar Palic diende te worden verstuurd ter uitvoering van die aanbevolen contracten. De heer [naam 1] was dus niet zelf bevoegd om Palic aan een arbeidsovereenkomst te binden. Ook het ontslag diende via Palic zelf te lopen en de heer [naam 1] kon slechts adviseren tot beëindiging van een arbeidsrelatie. Conform de overeenkomst werden alle contracten bovendien aangegaan op formulieren aangeleverd door Palic. Aan het verweer dat er een arbeidsrelatie bestond tussen Palic en [verzoekster] wordt daarom voorbij gegaan. 



4.6.
Uit het door [verzoekster] overgelegde uittreksel van de Kamer van Koophandel volgt dat Peters Agency de handelsnaam is van de besloten vennootschap Peters Agency B.V. die werd opgericht op 7 december 2017 maar reeds op 1 mei 2010 werd gevestigd. Peters Agency heeft ter zitting nader toegelicht dat de heer [naam 1] een eenmanszaak exploiteerde onder de naam G.M.P. Insurance doch deze later werd omgezet in een besloten vennootschap onder de handelsnaam Peters Agency. De bedrijfsomschrijving van Peters Agency is, onder andere, het verlenen van diensten en het geven van adviezen met betrekking tot schade en levensverzekeringen, meer in het bijzonder aangaande individuele/collectieve pensioenen en het bemiddelen bij de totstandkoming van de daarop betrekking hebbende overeenkomsten. Deze omschrijving sluit aan bij het doel van de agentuurovereenkomst gesloten tussen de heer [naam 1] en Palic. De heer [naam 1] handelde ook onder de handelsnaam Peters Agency. Deze naam stond immers op de gevel van het pand dat door hem werd gebruikt ter uitvoering van zijn werkzaamheden voortvloeiende uit de agentuurovereenkomst, maar ook komt deze naam voor in de agentuurovereenkomst en geeft de heer [naam 1] in zijn brief gedateerd 2 september 2021 gericht aan [verzoekster] aan dat zij heeft gewerkt voor ‘Peters Agency at Pan American Life Insurance Company’. Als directeur van Peters Agency was de heer [naam 1] bevoegd overeenkomsten aan te gaan namens Peters Agency. [verzoekster] heeft er gelet op al het voorgaande gerechtvaardigd op mogen vertrouwen dat er tussen haar en Peters Agency een arbeidsrelatie was overeengekomen. 



4.7.
Gelet op al het voorgaande wordt ook aan het verweer van Peters Agency dat de overeenkomst met [verzoekster] als een overeenkomst van opdracht dient te worden aangemerkt, voorbij gegaan. De verhouding tussen Peters Agency en [verzoekster] bezit alle kenmerken van een arbeidsovereenkomst, zodat bij de verdere beoordeling dit als uitgangspunt te gelden heeft. 



4.8.
De vraag of er sprake is van vereenzelviging tussen de heer [naam 1] en Peters Agency valt buiten het bereik van deze procedure, nu de heer [naam 1] niet in persoon is betrokken bij de procedure. 



4.9.
Het voorgaande leidt tot de conclusie dat [verzoekster] ontvankelijk is in haar verzoeken. Dan rest de vraag of het aan [verzoekster] aangezegde ontslag op staande voet rechtsgeldig is gegeven.



4.10.
Middels whatsapp bericht van 3 september 2021 is aan [verzoekster] te kennen gegeven dat de arbeidsrelatie met haar met onmiddellijke ingang werd beëindigd vanwege een vertrouwensbreuk. Ter zitting is nader toegelicht dat de vertrouwensbreuk in het volgende zou hebben gelegen. Door [verzoekster] waren een kopie van de toegangssleutel en de toegangscodes van het kantoor van Peters Agency verstrekt aan een verzekeringsagent die eveneens werkzaam was in hetzelfde pand. [verzoekster] had de heer [naam 1] hiervan niet op de hoogte gesteld. De heer [naam 1] is hier via de verzekeringsagent van op de hoogte geraakt.



4.11.	[
Verzoekster] heeft gesteld dat verschillende verzekeringsagenten in het bezit waren van een sleutel en de toegangscodes, zodat zij geen kwaad zag in haar handelen. [Verzoekster] had dit alleen gedaan omdat haar echtgenoot op sterven lag en zij voorzag dat zij, mocht hij op een werkdag komen te overlijden, het kantoor niet op tijd zou kunnen gaan openen en de medewerker in kwestie aan wie zij de sleutel heeft gegeven haar had geïnformeerd dat zij elke dag al om 7:00 uur op de parkeerplaats van het kantoor aanwezig was. 



4.12.
Peters Agency heeft zich op het standpunt gesteld dat [verzoekster] tegen de regels in en zonder haar leidinggevende de heer [naam 1] daarvan op de hoogte te stellen een sleutel aan een onbevoegde heeft overhandigd. Door aldus te handelen is het vertrouwen in haar geschaad. 



4.13.
Het gerecht is van oordeel dat het handelen van [verzoekster] geen dringende reden oplevert die een ontslag op staande voet rechtvaardigt. [verzoekster] heeft, onvoldoende gemotiveerd weersproken, gesteld dat zij steeds naar tevredenheid haar werkzaamheden heeft uitgevoerd en dat haar gedurende het dienstverband van vijf jaar nimmer disciplinaire maatregelen zijn opgelegd. Haar handelen, dat ten grondslag ligt aan het ontslag op staande voet, was volgens [verzoekster] ingegeven door de situatie rondom de ziekte en het overlijden van haar echtgenoot en betrof een noodsituatie, hetgeen zij later ook aan de heer [naam 1] heeft uitgelegd. Dit is ter zitting ook bevestigd door de heer [naam 1]. Dat Peters Agency op enige wijze schade heeft geleden door het handelen van [verzoekster] is gesteld noch gebleken, zodat het gerecht van oordeel is dat Peters Agency had kunnen volstaan met een minder zware disciplinaire maatregel dan die van ontslag op staande voet. Het op 3 september 2021 aan [verzoekster] gegeven ontslag op staande voet is dan ook nietig.



4.14.
Peters Agency zal worden veroordeeld tot doorbetaling van het overeengekomen loon aan [verzoekster] vanaf 1 september 2021 totdat aan de overeenkomst rechtsgeldig een einde zal komen. Het verweer van Peters Agency dat [verzoekster] geen recht zou hebben op doorbetaling van haar loon omdat zij niet tijdig de nietigheid zou hebben ingeroepen van het ontslag, slaagt niet. De door [verzoekster] en daarna haar advocaat verzonden brieven waarbij zij nadrukkelijk te kennen geeft niet te berusten in het haar aangezegde ontslag zijn gericht aan zowel Palic als Peters Agency en zijn alle in ontvangst genomen door de heer [naam 1] zelf. Het was voor Peters Agency dan ook al reeds geruime tijd duidelijk dat [verzoekster] het niet eens was met het ontslag en zich beschikbaar hield om haar werkzaamheden te hervatten. Daar komt bij dat het verzoekschrift door [verzoekster] op 24 januari 2022 en dus binnen zes maanden, bij het gerecht is ingediend. Met het voorgaande staat vast dat door [verzoekster] tijdig de nietigheid van het ontslag is ingeroepen. 



4.15.
Peters Agency heeft voorts een beroep gedaan op matiging van het aan [verzoekster] uit te betalen loon tot nihil. Peters Agency heeft daarvoor aangevoerd dat zij er nooit op bedacht had hoeven zijn dat [verzoekster] bij haar in dienst was. Volgens Peters Agency is de vennootschap een lege vennootschap en beschikt de vennootschap niet over vermogen nu zij nimmer deel heeft genomen aan het rechtsverkeer en geen omzet heeft gehad. Gelet op de precaire financiële situatie van de vennootschap, dient de loonvordering op nihil te worden vastgesteld.



4.16.
Het gerecht gaat aan het beroep op matiging van Peters Agency voorbij nu Peters Agency haar verweer geheel niet heeft onderbouwd, terwijl het aannemelijk is dat de heer [naam 1] als directeur en enig bestuurder van Peters Agency aansprakelijk kan worden gehouden voor de vorderingen van [verzoekster] op Peters Agency nu in deze procedure voldoende aannemelijk is geworden dat deze situatie door het handelen van de heer [naam 1] is veroorzaakt. Immers heeft de heer [naam 1] toegestaan dat [verzoekster] ruim vijf jaar werkzaamheden onder zijn verantwoordelijkheid heeft verricht zonder dit te formaliseren in een overeenkomst en zonder aan [verzoekster] enige duidelijkheid te verschaffen omtrent de juridische kwalificatie van de samenwerking met haar. [verzoekster] werd cash uitbetaald zonder dat enige premies ten behoeve van haar werden afgedragen, terwijl het salaris onder het minimum loon lag en [verzoekster] evenmin recht had op vakantiedagen. Voor matiging van de loonvordering bestaat gelet op het voorgaande geen grond.



4.17.
De door [verzoekster] verzochte wettelijke vertragingsrente en wettelijke rente zullen worden toegewezen. Het verweer van Peters Agency dat dit verzoek dient te worden afgewezen omdat er geen sprake zou zijn van betalingsonwil en/of schuld zijdens Peters Agency wordt gelet op al hetgeen reeds hiervoor overwogen verworpen.



Het voorwaardelijk tegenverzoek




4.18.
Nu het gerecht van oordeel is dat er tussen partijen een arbeidsovereenkomst bestaat die niet op rechtsgeldige wijze is beëindigd, dient het verzoek tot ontbinding van de arbeidsovereenkomst van Peters Agency te worden beoordeeld.



4.19.
Peters Agency heeft verzocht de arbeidsovereenkomst met [verzoekster] met onmiddellijke ingang te ontbinden. Peters Agency heeft daarvoor gesteld dat de arbeidsverhouding met [verzoekster] is verstoord nu er geen enkel vertrouwen meer in haar kan worden gesteld. Daarnaast is de financiële situatie van Peters Agency zeer slecht en zijn er geen financiële middelen om haar salaris uit te betalen. Nu Peters Agency nergens schuld aan heeft, dient de overeenkomst te worden ontbonden zonder toekenning van een vergoeding aan [verzoekster]. 



4.20.	[
Verzoekster] heeft de stellingen van Peters Agency weersproken en gesteld dat er geen grond bestaat voor ontbinding van de arbeidsovereenkomst met haar. In het vijfjarige dienstverband met [verzoekster] heeft zich één incident voorgedaan die op zichzelf genomen geen grond voor ontbinding van de overeenkomst oplevert. Peters Agency heeft haar structureel te weinig salaris uitbetaald en haar jarenlang in onzekerheid laten werken door haar geen schriftelijke arbeidsovereenkomst aan te bieden en geen loonstroken te verstrekken. Mocht het gerecht al beslissen dat de arbeidsovereenkomst tussen partijen dient te worden ontbonden dan dient Peters Agency aan [verzoekster] een billijke vergoeding te betalen. 



4.21.
Het gerecht is van oordeel dat de arbeidsrelatie tussen partijen inderdaad is verstoord. Dit is echter volledig te wijten aan het handelen van Peters Agency. Niet alleen is Peters Agency na slechts één incident met [verzoekster] direct overgegaan tot ontslag op staande voet van [verzoekster], maar heeft Peters Agency haar in een positie gebracht waarin de rechtsbescherming van [verzoekster] werd aangetast. Peters Agency heeft zich door te handelen zoals zij heeft gedaan niet als goed werkgever gedragen. [verzoekster] heeft ter zitting te kennen gegeven weinig vertrouwen te hebben in een vruchtbare voortzetting van het dienstverband met Peters Agency. De arbeidsovereenkomst tussen partijen zal dan ook worden ontbonden wegens veranderingen in de omstandigheden, welke van dien aard zijn dat de dienstbetrekking billijkheidshalve dadelijk of na korte tijd behoort te eindigen. Nu de reden voor ontbinding volledig in de risicosfeer van Peters Agency valt zal het gerecht aan [verzoekster] een billijke vergoeding toekennen.  Bij het bepalen van de hoogte van de vergoeding neemt het gerecht enerzijds in aanmerking de duur van het dienstverband tussen partijen en het ernstig verwijtbaar handelen van Peters Agency. Anderzijds houdt het gerecht tevens rekening met de betaling die aan [verzoekster] toekomt uit hoofde van de loonvordering. Het gerecht zal bepalen dat Peters Agency bij ontbinding van de arbeidsovereenkomst met [verzoekster] aan haar een vergoeding van NAf 4.000,- zal dienen te betalen.



Het verzoek en het tegenverzoek




4.22.
Peters Agency zal als de in het ongelijk te stellen partij worden veroordeeld in de kosten van de procedure. Die zullen worden begroot op NAf 1.500,- aan gemachtigdensalaris en NAf 50,- aan griffierechten.





5De beslissing


Het gerecht:




op het verzoek




5.1.
verleent [verzoekster] toestemming om kosteloos te procederen;



5.1.
verklaart het door Peters Agency aan [verzoekster] op 3 september 2021 aangezegde ontslag op staande voet nietig;



5.2.
veroordeelt Peters Agency om aan [verzoekster] het overeengekomen loon van NAf 1.429,- netto per maand vanaf 1 september 2021  te betalen en te blijven betalen totdat de arbeidsovereenkomst op rechtsgeldige wijze zal zijn geëindigd, te vermeerderen met de wettelijke vertragingsrente conform artikel 7A:1614q BW en te vermeerderen met de wettelijke rente;



5.3.
verklaart de beschikking tot zover uitvoerbaar bij voorraad;



op het tegenverzoek





5.4.
stelt partijen in kennis van zijn voornemen de arbeidsovereenkomst te ontbinden met ingang van 15 maart 2022, onder toekenning aan [verzoekster] ten laste van Peters Agency van een vergoeding NAf 4.000,- bruto;



5.5.
geeft aan Peters Agency tot en met 10 maart 2022 de gelegenheid om schriftelijk tegenover [verzoekster] het verzoek in te trekken en daarvan aan de griffier van het gerecht mededeling te doen;


voor het geval het verzoek niet wordt ingetrokken:




5.6.

ontbindt de tussen partijen bestaande arbeidsovereenkomst met ingang van 
15 maart 2022;




5.7.
kent aan [verzoekster] ten laste van Peters Agency een vergoeding toe van NAf 4.000,- bruto, te verminderen met de haar eventueel krachtens de Cessantia-landsverordening toekomende uitkering;


Op het verzoek en het tegenverzoek



zowel voor het geval dat het verzoek wordt ingetrokken als voor het geval dat het niet wordt ingetrokken:




5.8.
veroordeelt Peters Agency in de kosten van de procedure gevallen aan de zijde van [verzoekster], begroot op NAf 1.550,- waarvan NAf 50 niet aan [verzoekster], maar aan de griffie van het gerecht dient te worden betaald; 



5.9.
wijst het meer of anders verzochte af.



Deze beschikking is gegeven door mr. K.A.M. Lasten, rechter, en getekend en uitgesproken op de openbare terechtzitting van 1 maart 2022 in aanwezigheid van de griffier.  















",Gerecht in eerste aanleg van Curaçao,2022-03-01,2022-03-03,CUR202200166,Uitspraak,,,Civiel recht,Eerste aanleg - enkelvoudig,"
Mondelinge arbeidsovereenkomst. Bestaan arbeidsovereenkomst tussen verzoeker en verweerder voldoende vast komen te staan. Sprake van nietig ontslag. Ontbinding van arbeidsovereenkomst met toekenning van een vergoeding wegens wijziging van omstandigheden die volledig te wijten is aan verweerder.
","

Rechtspraak.nl

",Mondelinge arbeidsovereenkomst. Bestaan arbeidsovereenkomst tussen verzoeker en verweerder voldoende vast komen te staan. Sprake van nietig ontslag. Ontbinding van arbeidsovereenkomst met toekenning van een vergoeding wegens wijziging van omstandigheden die volledig te wijten is aan verweerder.
444,ECLI:NL:RBDHA:2022:1207,,Rechtbank Den Haag,2022-03-03,2022-02-17,21/7682,Uitspraak,,,Bestuursrecht,,,,No summary available
445,ECLI:NL:RBDHA:2022:1178,,Rechtbank Den Haag,2022-03-03,2022-02-17,21/6971,Uitspraak,,,Bestuursrecht; Belastingrecht,,,,No summary available
446,ECLI:NL:RBNHO:2022:1814,,Rechtbank Noord-Holland,2022-03-01,2022-03-03,20-5931,Uitspraak,,,Bestuursrecht; Socialezekerheidsrecht,,,,No summary available
447,ECLI:NL:RBDHA:2022:1208,,Rechtbank Den Haag,2022-03-03,2022-02-17,21/7576,Uitspraak,,,Bestuursrecht,,,,No summary available
448,ECLI:NL:RBLIM:2022:1486,,Rechtbank Limburg,2022-03-03,2022-02-25,9211386 cv expl 21-2458,Uitspraak,,,Civiel recht,,,,No summary available
449,ECLI:NL:RBAMS:2022:738,,Rechtbank Amsterdam,2022-03-03,2022-02-21,9529766 EA VERZ 21-692,Uitspraak,,,Civiel recht,,,,No summary available
450,ECLI:NL:RBNNE:2022:465,,Rechtbank Noord-Nederland,2022-03-03,2022-02-23,21/1242,Uitspraak,,,Bestuursrecht; Socialezekerheidsrecht,,,,No summary available
451,ECLI:NL:RBOBR:2022:698,,Rechtbank Oost-Brabant,2022-03-03,2022-03-01,20/2723,Uitspraak,,,Bestuursrecht; Bestuursprocesrecht,,,,No summary available
452,ECLI:NL:GHAMS:2022:657,"

afdeling strafrecht
parketnummer: 23-002996-20 
datum uitspraak: 2 maart 2022 


TEGENSPRAAK (gemachtigd raadsvrouw) 


Verkort arrest van het gerechtshof Amsterdam gewezen op het hoger beroep, ingesteld tegen het vonnis van de politierechter in de rechtbank Noord-Holland van 22 december 2020 in de strafzaak onder parketnummer 15-207797-20 tegen




        [verdachte]
      ,
geboren te [geboorteplaats] op [geboortedag] 1998, 
adres: [adres].


Onderzoek van de zaak


Dit arrest is gewezen naar aanleiding van het onderzoek ter terechtzitting in hoger beroep van 16 februari 2022 en, overeenkomstig het bepaalde bij artikel 422, tweede lid, van het Wetboek van Strafvordering, naar aanleiding van het onderzoek ter terechtzitting in eerste aanleg.



Namens de verdachte is hoger beroep ingesteld tegen voormeld vonnis.



Het hof heeft kennisgenomen van de vordering van de advocaat-generaal en van hetgeen door de raadsvrouw naar voren is gebracht.





Tenlastelegging


Aan de verdachte is tenlastegelegd dat:



hij, op of omstreeks 12 augustus 2020 te Zwaag, gemeente Hoorn tezamen en in vereniging met een of meer anderen, althans alleen, ter uitvoering van het door verdachte voorgenomen misdrijf om geld en/of goederen van zijn/hun gading (waaronder een scooter en/of fiets), in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [benadeelde 1] en/of [benadeelde 2], weg te nemen met het oogmerk om het zich wederrechtelijk toe te eigenen en deze poging diefstal te doen voorafgaan, te doen vergezellen en/of te doen volgen van geweld en/of bedreiging met geweld tegen die [benadeelde 1] en/of [benadeelde 2], te plegen met het oogmerk om die voorgenomen diefstal voor te bereiden of gemakkelijk te maken, of om, bij betrapping op heterdaad, aan zichzelf en/of andere deelnemer(s) aan het misdrijf hetzij de vlucht mogelijk te maken, hetzij het bezit van het gestolene te verzekeren: 



die [benadeelde 1] in het gezicht, althans tegen het hoofd, heeft/hebben geslagen en/of gestompt en/of (vervolgens) de keel heeft/hebben dichtgeknepen en/of 


die [benadeelde 2] (met kracht) bij de arm heeft/hebben gegrepen, 


terwijl de uitvoering van dat voorgenomen misdrijf niet is voltooid,



subsidiair althans, indien het vorenstaande niet tot een veroordeling mocht of zou kunnen leiden: 



hij, op of omstreeks 12 augustus 2020 te Hoorn openlijk, te weten, aan de Keern, in elk geval op of aan de openbare weg, in vereniging geweld heeft gepleegd tegen (een) persoon, te weten [benadeelde 1] door die [benadeelde 1] in het gezicht, althans tegen het hoofd, te slaan en/of stompen en/of (vervolgens) de keel dicht te knijpen.



Voor zover in de tenlastelegging taal- en/of schrijffouten voorkomen, zal het hof deze verbeterd lezen. De verdachte wordt daardoor niet in de verdediging geschaad.





Vonnis waarvan beroep


Het vonnis waarvan beroep zal worden vernietigd, omdat het hof tot een andere bewezenverklaring komt dan de politierechter.





Bespreking van een in hoger beroep gevoerd verweer 


De raadsvrouw heeft – overeenkomstig haar pleitaantekeningen – ter terechtzitting in hoger beroep een verweer gevoerd ten aanzien van de door de politie verrichte enkelvoudige fotoconfrontatie. Zij heeft – kort gezegd – primair bepleit dat de resultaten van de enkelvoudige fotoconfrontatie onvoldoende betrouwbaar zijn wegens strijd met een eerlijk proces en van het bewijs te worden uitgesloten vanwege de verzuimde vormvoorschriften. Er is sprake van een vormverzuim als bedoeld in artikel 359a van het Wetboek van Strafvordering (Sv). Immers, niet gekozen had mogen worden voor de enkelvoudige fotoconfrontatie. Subsidiair heeft zij verzocht om het bewijs verkregen uit de fotoconfrontatie uit te sluiten vanwege het onbetrouwbare karakter hiervan. Meer subsidiair heeft de raadsvrouw naar voren gebracht dat behoedzaam met de resultaten van de enkelvoudige fotoconfrontatie dient te worden omgegaan en verzoekt zij om tot strafvermindering over te gaan.



Het hof overweegt als volgt. 



Uit de gebezigde bewijsmiddelen volgt dat de politie op 12 augustus 2020 omstreeks 22:40 uur een melding kreeg dat twee personen hebben getracht om [benadeelde 1] met geweld te beroven toen hij op zijn scooter in een fietstunnel op het Keern te Hoorn reed. Kort daarna, om 22:47 uur, kreeg de politie een soortgelijke melding, te weten dat [benadeelde 2] op zijn fiets in de buurt van het eerdere incident onder een viaduct twee mannen op hem af zag komen en dat één van hen hem bij zijn arm vastpakte. Hij wist los te komen en is weggefietst. Zowel [benadeelde 2] als getuige [getuige] verklaarden dat één van de twee mannen een ontbloot bovenlichaam had. Naar aanleiding van voornoemde incidenten en het verkregen signalement van de daders reed verbalisant [verbalisant 1] omstreeks 22:55 uur onder het fietstunneltje (onder de N307) gelegen aan het Keern te Hoorn en zag daar twee mannen lopen, waarvan één met een ontbloot bovenlichaam. Deze twee mannen, naar later bleek de verdachte en zijn medeverdachte [medeverdachte], werden staande gehouden. Verbalisant [verbalisant 2], die ter plaatse was bij het eerste incident, kwam ter ondersteuning ter plaatse bij verbalisant [verbalisant 1] en deelde vervolgens mede dat de omschrijving van [benadeelde 1] niet volledig overeenkwam met de staande gehouden personen. Aangezien er onduidelijkheid bestond over het signalement van de daders heeft verbalisant [verbalisant 2] een foto gemaakt van de beide verdachten en is teruggereden naar [benadeelde 1], die na het zien van de foto’s bevestigde dat dit de mannen waren die getracht hadden hem te beroven. Hierop zijn de verdachte en zijn medeverdachte aanhouden. Daarnaast heeft getuige [getuige] verklaard dat hij het tweede incident zag gebeuren en dat hij, evenals [benadeelde 2], de daders goed in de gaten heeft kunnen houden. Hij zag dat de politie rond 22:59 uur arriveerde en onder het fietstunneltje deze personen aanhield. 



Het hof overweegt dat geen rechtsregel eraan in de weg staat om, in het kader van de vaststelling of een op basis van door getuigen omschreven signalementen staande gehouden persoon als verdachte van een misdrijf kan worden aangehouden, een enkelvoudige fotoconfrontatie uit te voeren en de herkenning als bewijsmiddel te gebruiken. Vanzelfsprekend dient hierbij de nodige terughoudendheid te worden betracht.
Onrechtmatigheid van bewijsgaring met betrekking tot verklaringen van personen inhoudende herkenning van een verdachte als betrokken bij een strafbaar feit kan zich voordoen indien de gang van zaken bij een confrontatie onverenigbaar is met een eerlijke procesvoering. Hiervan kan sprake zijn indien de bij die confrontatie gevolgde werkwijze strekt tot beïnvloeding van die personen met het oog op de door hen af te leggen verklaring. Gesteld noch gebleken is dat hiervan sprake is. Het verweer strekkende tot bewijsuitsluiting wordt dan ook verworpen. 





Partiële vrijspraak 


Het hof is van oordeel dat op grond van het procesdossier en het verhandelde ter terechtzitting niet vastgesteld kan worden dat de verdachte en zijn medeverdachte de bedoeling hadden om [benadeelde 2] te beroven zoals is ten laste gelegd, zodat de verdachte hiervan dient te worden vrijgesproken. 





Bewezenverklaring


Het hof acht wettig en overtuigend bewezen dat de verdachte het primair tenlastegelegde heeft begaan, met dien verstande dat: 

hij op 12 augustus 2020 te Zwaag, gemeente Hoorn, tezamen en in vereniging met een ander, ter uitvoering van het door verdachte voorgenomen misdrijf om geld en/of goederen van zijn gading, dat/die aan een ander dan aan verdachte en zijn mededader toebehoorden, te weten aan [benadeelde 1], weg te nemen met het oogmerk om het zich wederrechtelijk toe te eigenen en deze poging diefstal te doen voorafgaan en te doen vergezellen van geweld tegen [benadeelde 1], te plegen met het oogmerk om die voorgenomen diefstal voor te bereiden of gemakkelijk te maken, die [benadeelde 1] in het gezicht heeft geslagen en de keel heeft dichtgeknepen, terwijl de uitvoering van dat voorgenomen misdrijf niet is voltooid. 



Hetgeen primair meer of anders is tenlastegelegd, is niet bewezen. De verdachte moet hiervan worden vrijgesproken.



Het bewezenverklaarde is gegrond op de feiten en omstandigheden die in de bewijsmiddelen zijn vervat, zoals deze na het eventueel instellen van beroep in cassatie zullen worden opgenomen in de op te maken aanvulling op dit arrest.





Strafbaarheid van het bewezenverklaarde


Geen omstandigheid is aannemelijk geworden die de strafbaarheid van het primair bewezenverklaarde uitsluit, zodat dit strafbaar is.



Het primair bewezenverklaarde levert op:

poging tot diefstal, voorafgegaan en vergezeld van geweld tegen personen, gepleegd met het oogmerk om die diefstal voor te bereiden of die diefstal gemakkelijk te maken, terwijl het feit wordt gepleegd door twee of meer verenigde personen.






Strafbaarheid van de verdachte


De verdachte is strafbaar, omdat geen omstandigheid aannemelijk is geworden die de strafbaarheid ten aanzien van het primair bewezenverklaarde uitsluit.





Oplegging van straf


De politierechter heeft de verdachte voor het in eerste aanleg onder het primair bewezenverklaarde veroordeeld tot een gevangenisstraf voor de duur van 6 maanden, met aftrek van voorarrest. 



De advocaat-generaal heeft gevorderd dat de verdachte voor het primair tenlastegelegde zal worden veroordeeld tot een gevangenisstraf voor de duur van 7 maanden, met aftrek van voorarrest.



Het hof heeft in hoger beroep de op te leggen straf bepaald op grond van de ernst van het feit en de omstandigheden waaronder dit is begaan en gelet op de persoon van de verdachte. Het hof heeft daarbij in het bijzonder het volgende in beschouwing genomen.



De verdachte heeft zich tezamen met zijn medeverdachte schuldig gemaakt aan een poging tot straatroof. De verdachten zijn in een fietstunnel op het slachtoffer – die op een scooter reed – afgerend en riepen “money, money” naar hem. Zij hebben het slachtoffer geslagen. Vervolgens is de verdachte achterop de scooter gesprongen en heeft de keel van het slachtoffer dichtgeknepen. Door aldus te handelen heeft de verdachte ernstig inbreuk gemaakt op de lichamelijk integriteit van het 17-jarige slachtoffer. De verdachte heeft blijk gegeven enkel oog te hebben voor zijn eigen gewin en heeft zich daarbij niet bekommerd over de gevolgen voor het slachtoffer. Een dergelijk feit is zeer bedreigend, zeker voor een jong slachtoffer, en kan langdurig (psychische) gevolgen veroorzaken. Daarnaast veroorzaken feiten als het onderhavige gevoelens van onrust en onveiligheid in de samenleving. Het hof acht dit bijzonder kwalijk. 



Het hof heeft bij het bepalen van de hoogte van de straf gelet op straffen die in soortgelijke gevallen plegen te worden uitgesproken. Gelet daarop en gelet op de ernst van het feit is naar het oordeel van het hof enkel een onvoorwaardelijke gevangenisstraf van geruime duur gerechtvaardigd. De op te leggen straf is lager dan de door de advocaat-generaal gevorderde straf, omdat het hof, anders dan de advocaat-generaal, tot een partiële vrijspraak komt.





Vordering van de benadeelde partij [benadeelde 1]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 1.409,82, bestaande uit € 659,82 aan materiële kosten en € 750,00 aan immateriële kosten. De vordering is bij het vonnis waarvan beroep toegewezen.



De advocaat-generaal heeft gevorderd om te beslissen overeenkomstig de rechtbank. 



De raadsvrouw heeft ter terechtzitting verzocht om de vordering primair niet-ontvankelijk te verklaren wegens de bepleite vrijspraak. Subsidiair heeft de raadsvrouw zich op het standpunt gesteld dat bij een eventuele bewezenverklaring zij zich ten aanzien van de materiële schade refereert aan het oordeel van het hof en ten aanzien van de immateriële schade verzoekt om de kosten te matigen tot € 650,00 conform de uitspraak die door de benadeelde partij is bijgevoegd. 




Materiële schade 

Uit het onderzoek ter terechtzitting is het hof voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks materiële schade heeft geleden tot na te melden bedrag. De verdachte is tot vergoeding van die schade gehouden, zodat de vordering tot dat bedrag zal worden toegewezen.




Immateriële schade 

Daarnaast is het hof uit het onderzoek ter terechtzitting voldoende gebleken dat de benadeelde partij als gevolg van het bewezenverklaarde handelen van de verdachte rechtstreeks immateriële schade heeft geleden, nu hij lichamelijk letsel heeft bekomen. De benadeelde partij had een zware hersenschudding, een afgebroken voortand, kapotte lippen, een blauwe nek en opgezette rode ogen, had een paar weken last gehad van zijn verwondingen en kon door de pijn in zijn mond in de eerste week na het voorval enkel vloeibaar voedsel eten. Het hof zal de omvang van de immateriële schade naar maatstaven van billijkheid vaststellen op € 750,00. Hierbij heeft het hof gelet op de vordering van de benadeelde partij, de toelichting die hiervoor is gegeven in het schade-onderbouwingsformulier en op de schadevergoeding die in vergelijkbare gevallen door rechters is toegekend.  



Het hof zal de schadevergoedingsmaatregel opleggen op de hierna te noemen wijze om te bevorderen dat de schade door de verdachte wordt vergoed. 





Vordering van de benadeelde partij [benadeelde 2]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 550,00, bestaande uit immateriële schade. De vordering is bij het vonnis waarvan beroep toegewezen. 



De verdachte wordt vrijgesproken ter zake van het onder het primaire tenlastegelegde handelen ten aanzien van [benadeelde 2] waardoor de gestelde schade zou zijn veroorzaakt. De benadeelde partij kan daarom in de vordering niet worden ontvangen.  





Toepasselijke wettelijke voorschriften


De op te leggen straf is gegrond op de artikelen 36f, 45 en 312 van het Wetboek van Strafrecht.





BESLISSING


Het hof:



Vernietigt het vonnis waarvan beroep en doet opnieuw recht.



Verklaart zoals hiervoor overwogen bewezen dat de verdachte het primair tenlastegelegde heeft begaan.
Verklaart niet bewezen hetgeen de verdachte meer of anders is tenlastegelegd dan hierboven is bewezenverklaard en spreekt de verdachte daarvan vrij.



Verklaart het primair bewezenverklaarde strafbaar, kwalificeert dit als hiervoor vermeld en verklaart de verdachte strafbaar.



Veroordeelt de verdachte tot een gevangenisstraf voor de duur van 4 (vier) maanden.



Beveelt dat de tijd die door de verdachte vóór de tenuitvoerlegging van deze uitspraak in enige in artikel 27, eerste lid, van het Wetboek van Strafrecht bedoelde vorm van voorarrest is doorgebracht, bij de uitvoering van de opgelegde gevangenisstraf in mindering zal worden gebracht, voor zover die tijd niet reeds op een andere straf in mindering is gebracht.




Vordering van de benadeelde partij [benadeelde 1]

Wijst toe de vordering tot schadevergoeding van de benadeelde partij [benadeelde 1] ter zake van het primair bewezenverklaarde tot het bedrag van € 1.409,82 (duizend vierhonderdnegen euro en tweeëntachtig cent) bestaande uit € 659,82 (zeshonderdnegenenvijftig euro en tweeëntachtig cent) materiële schade en € 750,00 (zevenhonderdvijftig euro) immateriële schade, waarvoor de verdachte met de mededader(s) hoofdelijk voor het gehele bedrag aansprakelijk is, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 1], ter zake van het primair bewezenverklaarde een bedrag te betalen van € 1.409,82 (duizend vierhonderdnegen euro en tweeëntachtig cent) bestaande uit € 659,82 (zeshonderdnegenenvijftig euro en tweeëntachtig cent) materiële schade en € 750,00 (zevenhonderdvijftig euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 24 (vierentwintig) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.
Bepaalt dat indien en voor zover de verdachte of zijn mededader(s) aan een van beide betalingsverplichtingen hebben voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 12 augustus 2020.




Vordering van de benadeelde partij [benadeelde 2]

Verklaart de benadeelde partij [benadeelde 2] niet-ontvankelijk in de vordering tot schadevergoeding.



Bepaalt dat de benadeelde partij en de verdachte ieder hun eigen kosten dragen.








Dit arrest is gewezen door de meervoudige strafkamer van het gerechtshof Amsterdam, waarin zitting hadden mr. M.L.M. van der Voet, mr. N.A. Schimmel en mr. S.M.M. Bordenga, in tegenwoordigheid van mr. A. Ivanov, griffier, en is uitgesproken op de openbare terechtzitting van dit gerechtshof van 2 maart 2022.



mr. M.L.M. van der Voet is buiten staat dit arrest mede te ondertekenen. 



=========================================================================


          […]
        







",Gerechtshof Amsterdam,2022-03-02,2022-03-03,23-002996-20,Uitspraak,,,Strafrecht,Hoger beroep,"
Partiële vrijspraak -  359a Sv verweer t.a.v. enkelvoudige fotoconfrontatie - veroordeling voor poging tot diefstal met geweld en in vereniging - vordering bp
","

Rechtspraak.nl

",Partiële vrijspraak -  359a Sv verweer t.a.v. enkelvoudige fotoconfrontatie - veroordeling voor poging tot diefstal met geweld en in vereniging - vordering bp
453,ECLI:NL:RBROT:2022:1477,,Rechtbank Rotterdam,2022-03-03,2022-03-01,ROT 21/ 2239,Uitspraak,,,Bestuursrecht; Socialezekerheidsrecht,,,,No summary available
454,ECLI:NL:RBROT:2022:1479,,Rechtbank Rotterdam,2022-03-03,2022-03-01,ROT 21/2469,Uitspraak,,,Bestuursrecht; Socialezekerheidsrecht,,,,No summary available
455,ECLI:NL:RBOBR:2022:701,,Rechtbank Oost-Brabant,2022-03-03,2022-03-01,20/3561,Uitspraak,,,Bestuursrecht; Belastingrecht,,,,No summary available
456,ECLI:NL:RBOBR:2022:699,,Rechtbank Oost-Brabant,2022-03-03,2022-03-01,20/3731,Uitspraak,,,Bestuursrecht; Belastingrecht,,,,No summary available
457,ECLI:NL:RBAMS:2022:887,"






vonnis
RECHTBANK AMSTERDAM


Afdeling Publiekrecht



Teams Strafrecht



Parketnummer: 81.312264.21 Parketnummer vordering tul: 84.042942.21



Datum uitspraak: 3 maart 2022




Vonnis van de rechtbank Amsterdam, meervoudige economische kamer voor de behandeling van strafzaken, in de zaak tegen:





          [verdachte] ,




geboren te [geboortegegevens] 2001,
wonende op het adres [adres] , 
thans gedetineerd in [detentieadres] .






1Onderzoek op de terechtzitting
Dit vonnis is gewezen naar aanleiding van het onderzoek op de terechtzitting van 17 februari 2022. Verdachte was via videoverbinding vanuit de penitentiaire inrichting, tot en met het requisitoir, bij de behandeling van zijn strafzaak aanwezig.


De rechtbank heeft kennisgenomen van de vordering van de officier van justitie mr. H.H.M. Beune en van wat verdachte en zijn raadsman mr. S. Wirken naar voren hebben gebracht.






2Beschuldiging (tenlastelegging)


Verdachte wordt er – na wijziging van de tenlastelegging op de zitting – van beschuldigd dat hij


1. op of omstreeks 17 november 2017 te Nieuw Vennep (gemeente Haarlemmermeer) en/of Velserbroek (gemeente Velsen), in ieder geval in Nederland, 

	tezamen en in vereniging met een (of meer) ander(en), althans alleen, al dan niet opzettelijk,
	(in een witte Renault Express met kenteken [kenteken] )



 7200, althans een hoeveelheid, nitraten (knalvuurwerk, lijst IIb) en/of


 288, althans één of meer stuks, mortierbommen/shells (lijst III) en/of




(in een woning aan de [adres] )

-  2,  2, althans één of meer stuks, Cobra 6 (knalvuurwerk, lijst III)


in elk geval professioneel vuurwerk bestemd voor particulier gebruik heeft opgeslagen en/of voorhanden heeft gehad;


2. op of omstreeks 17 november 2021 te Nieuw-Vennep, gemeente Haarlemmermeer, een wapen van categorie I, onder 1o of 3o, te weten een boksbeugel, voorhanden heeft gehad en/of heeft gedragen.





3Waardering van het bewijs


3.1.

Inleiding



De rechtbank gaat op grond van de wettige bewijsmiddelen van de volgende feiten en omstandigheden uit. 



Op 1 september 2021 is een onderzoek gestart naar de handel in professioneel vuurwerk door onder andere verdachte. Ten behoeve van dit onderzoek zijn voertuigen van een aantal verdachten in het ANPR systeem gezet, waaronder het voertuig van verdachte, een Fiat Punto met kenteken [kenteken] (hierna: de Fiat). Op 2 november 2021 is ook het voertuig van medeverdachte [medeverdachte 1] , een Renault Express met kenteken [kenteken] (hierna: de Renault), in het ANPR systeem gezet. Op 13 november 2021 is er een baken geplaatst onder de Fiat.



Om er zeker van te zijn dat verdachte de gebruiker was van de Fiat heeft op 17 november 2021 een observatie plaatsgevonden. 



Tijdens deze observatie is gezien dat zowel de Fiat als de Renault vanaf een parkeerplaats in Wilnis naar een parkeerplaats in Nieuw-Vennep rijden. Verbalisanten zien de auto’s naast elkaar parkeren en verdachte en [medeverdachte 1] uitstappen. Verdachte en [medeverdachte 1] bewegen heen en weer tussen voertuigen. Ook zien verbalisanten personen bij de auto’s aankomen en weer weg gaan. Op een gegeven moment rijdt verdachte weg in de Fiat. Daarna rijdt ook de Renault met daarin medeverdachten [medeverdachte 1] en [medeverdachte  2] weg, waarna zij worden staande gehouden. In de Renault wordt illegaal vuurwerk aangetroffen: 7.200 bangers en 288 shells. 



Verdachte wordt eveneens staande gehouden. In de middenconsole van zijn auto wordt een boksbeugel aangetroffen. In de schuur van de woning van verdachte worden twee Cobra’s 6 aangetroffen. 




3.2.

Standpunt van het Openbaar Ministerie



De officier van justitie vindt dat beide feiten bewezen kunnen worden verklaard. 




3.3.

Standpunt van de verdediging



De raadsman stelt zich ten aanzien van het vuurwerk in de Renault op het standpunt dat hoogstens sprake kan zijn van voorwaardelijk opzet op het medeplegen van voorhanden hebben van het vuurwerk. 
Verdachte erkent dat hij de boksbeugel en de Cobra’s 6 in bezit heeft gehad.




3.4.

Oordeel van de rechtbank



Verdachte heeft op de zitting verklaard dat hij wist dat [medeverdachte 1] en [medeverdachte  2] vuurwerk gingen halen. 

          [medeverdachte 1] heeft verklaard dat hij dit jaar al zes keer gereden had en dat hij met verdachte en [medeverdachte  2] investeerde in vuurwerk. [medeverdachte  2] heeft verklaard dat hij vuurwerk op de parkeerplaats heeft verkocht. 
De rechtbank is op grond van deze verklaringen en de waarnemingen van de verbalisanten van oordeel dat kan worden vastgesteld dat verdachte wist dat er vuurwerk in de Renault lag (7.200 bangers en 288 shells). Daarom kan worden bewezen dat verdachte dit vuurwerk samen met medeverdachten [medeverdachte 1] en [medeverdachte  2] opzettelijk voorhanden heeft gehad. 



Gelet op de bekennende verklaring van verdachte ten aanzien van de boksbeugel en de Cobra’s 6, acht de rechtbank het bezit daarvan eveneens bewezen. 







4Bewezenverklaring


De rechtbank acht op grond van de in de bijlage vervatte bewijsmiddelen bewezen dat verdachte



1.
op 17 november 2017 te Nieuw Vennep (gemeente Haarlemmermeer),  
tezamen en in vereniging met anderen opzettelijk, in een witte Renault Express met kenteken [kenteken] 

- 7.200 nitraten (knalvuurwerk, lijst IIb) en
288 mortierbommen/shells (lijst III) 


voorhanden heeft gehad



en te Velserbroek (gemeente Velsen) (alleen) opzettelijk 
in een woning aan de [adres]

2 stuks Cobra 6 (knalvuurwerk, lijst III)


voorhanden heeft gehad;



2.
op 17 november 2021 te Nieuw-Vennep, gemeente Haarlemmermeer, een wapen van categorie I, onder 3o, te weten een boksbeugel, voorhanden heeft gehad. 



Voor zover in de tenlastelegging taal- en/of schrijffouten staan, zijn deze verbeterd. Verdachte is hierdoor niet in de verdediging geschaad.






5Strafbaarheid van de feiten


De bewezen geachte feiten zijn volgens de wet strafbaar. Het bestaan van een rechtvaardigingsgrond is niet aannemelijk geworden.






6Strafbaarheid van verdachte


Er is geen omstandigheid aannemelijk geworden die de strafbaarheid van verdachte uitsluit. Verdachte is dan ook strafbaar.






7Motivering van de straffen en maatregelen


7.1.

Eis van de officier van justitie



De officier van justitie heeft gevorderd dat verdachte voor de door haar onder 1 en 2 bewezen geachte feiten zal worden veroordeeld tot een gevangenisstraf van 20 maanden met aftrek van voorarrest.




7.2.

Standpunt van de verdediging



De raadsman heeft betoogd dat verdachte de feiten heeft begaan uit onnadenkendheid en puberaal gedrag. De eis van de officier van justitie vindt hij niet passen bij dit gedrag. Gelet op de jonge leeftijd van verdachte, het feit dat hij zijn leven op orde heeft en hij ruim 90 dagen in voorlopige hechtenis zit, verzoekt de raadsman verdachte een onvoorwaardelijke gevangenisstraf die niet langer is dan de duur van het voorarrest en daarnaast een taakstraf of een voorwaardelijk strafdeel met bijzondere voorwaarden op te leggen. 




7.3.

Oordeel van de rechtbank



De hierna te noemen strafoplegging is in overeenstemming met de ernst van het bewezen geachte, de omstandigheden waaronder dit is begaan en de persoon van verdachte, zoals daarvan ter terechtzitting is gebleken.



De rechtbank heeft bij de keuze tot het opleggen van een vrijheidsbenemende straf en bij de vaststelling van de duur daarvan in het bijzonder het volgende laten meewegen.



Verdachte heeft zich samen met anderen schuldig gemaakt aan het voorhanden hebben van een grote hoeveelheid illegaal vuurwerk, waarvan het particulier gebruik verboden is. 
Het is algemeen bekend dat professioneel vuurwerk (ernstig) gevaar kan opleveren omdat het meestal een zwaardere explosieve lading bevat dan het vuurwerk dat in Nederland aan consumenten verkocht mag worden. Voor het aanwezig hebben van dergelijk vuurwerk gelden strenge regels en is specialistische kennis vereist. Verdachte beschikte niet over deze kennis. Verdachte lijkt niet over deze risico’s te hebben nagedacht.



De rechtbank heeft rekening gehouden met het Uittreksel Justitiële Documentatie (het strafblad) van verdachte van 17 januari 2022. Hieruit blijkt dat verdachte niet lang voor het begaan van onderhavige feiten is veroordeeld voor een soortgelijk feit, waarvoor hij nog in een proeftijd liep. 



Over verdachte is een reclasseringsrapport opgemaakt. De reclassering vindt het zorgelijk dat verdachte binnen de proeftijd is gerecidiveerd en adviseert verdachte te laten meewerken aan verdiepingsdiagnostiek en een eventueel daaruit voortvloeiende behandeling.



De rechtbank acht een onvoorwaardelijke gevangenisstraf noodzakelijk. Het betreft een  ernstig feit en in vergelijkbare zaken worden ook gevangenisstraffen opgelegd. 
Bovendien is verdachte in 2021 al voor vuurwerkhandel veroordeeld. Toen is aan verdachte een voorwaardelijk strafdeel opgelegd van maar liefst 259 dagen. Verdachte heeft toen dus een uitzonderlijke kans gekregen om zijn leven te beteren door zich niet meer met illegaal vuurwerk bezig te houden. Verdachte heeft deze kans niet benut omdat hij zich opnieuw schuldig heeft gemaakt aan het voorhanden hebben van een grote hoeveelheid illegaal vuurwerk. 
De rechtbank neemt verdachte dit kwalijk. 
De rechtbank schat in dat de kans op herhaling wel verkleind kan worden als er verdiepingsdiagnostiek over verdachte wordt verkregen en hij een eventueel daaruit voortvloeiende behandeling gaat volgen. De rechtbank zal verdachte daarom een deels voorwaardelijke gevangenisstraf opleggen met als bijzondere voorwaarde een behandeling, conform het advies van de reclassering. 
Vanwege de jeugdige leeftijd van verdachte en straffen die in soortgelijke zaken door rechtbanken worden opgelegd is de straf die de rechtbank oplegt lager dan de eis van de officier van justitie. 




7.4.

Beslag



Onder verdachte is een slagwapen/boksbeugel in beslag genomen. Nu daarmee het onder feit 2 bewezen geachte is begaan en het ongecontroleerde bezit van deze boksbeugel in strijd is met de wet of het algemeen belang, wordt dit voorwerp onttrokken aan het verkeer. 



Het onder verdachte in beslaggenomen geldbedrag van € 1.450,- en een telefoon, Apple iPhone zullen aan verdachte worden geretourneerd.




7.5.

Tenuitvoerlegging voorwaardelijke veroordeling



Bij de stukken bevindt zich de op 18 januari 2022 ter griffie van deze rechtbank ontvangen vordering van de officier van justitie in het arrondissement Amsterdam in de zaak met parketnummer 84.042942.21, betreffende het onherroepelijk geworden vonnis d.d. 19 augustus 2021 van de meervoudige economische strafkamer van de rechtbank Overijssel, waarbij verdachte is veroordeeld tot onder meer een gevangenisstraf voor de duur van 270 dagen, met bevel dat van deze straf een gedeelte, groot 259 dagen niet zal worden ten uitvoer gelegd, tenzij de rechter later anders mocht gelasten op grond dat veroordeelde zich voor het einde van een op drie (3) jaren bepaalde proeftijd aan een strafbaar feit heeft schuldig gemaakt.
Tevens bevindt zich bij de stukken een geschrift waaruit blijkt dat de mededeling als bedoeld in artikel 366a van het Wetboek van Strafvordering aan verdachte per post is toegezonden.




Standpunt van de officier van justitie




De officier van justitie heeft zich op het standpunt gesteld dat het voorwaardelijk opgelegde strafdeel volledig ten uitvoer gelegd moet worden.




Standpunt van de raadsman




De raadsman heeft zich op het standpunt gesteld dat het voorwaardelijk strafdeel niet tenuitvoergelegd moet worden, maar dat de proeftijd moet worden verlengd tot na januari 2025, overeenkomstig het voorstel van de reclassering.




Oordeel van de rechtbank




Uit het strafblad van verdachte en dit vonnis volgt dat verdachte zich voor het einde van voornoemde proeftijd schuldig heeft gemaakt aan een nieuw strafbaar feit. De rechtbank Overijssel heeft in haar vonnis een groot voorwaardelijk deel opgelegd, kennelijk om verdachte een kans te geven om te laten zien dat hij zijn leven zou verbeteren. Deze kans heeft verdachte niet benut doordat hij tijdens de proeftijd weer in de fout is gegaan met illegaal vuurwerk. De rechtbank ziet hierin aanleiding de tenuitvoerlegging van dat voorwaardelijke strafdeel te gelasten.







8Toepasselijke wettelijke voorschriften


De op te leggen straf en maatregel zijn gegrond op de artikelen 14a, 14b, 14c, 36b, 36c, 47, 57 van het Wetboek van Strafrecht, de artikelen 1a, 2 en 6 van de Wet op de economische delicten, artikel 9.2.2.1 van de Wet milieubeheer en artikel 1.2.2 van het Vuurwerkbesluit en de artikelen 13 en 55 van de Wet wapens en munitie.






9Beslissing


De rechtbank komt op grond van het voorgaande tot de volgende beslissingen.



Verklaart bewezen dat verdachte het ten laste gelegde heeft begaan zoals hiervoor in rubriek 4, onder het kopje Bewezenverklaring, is weergegeven.



Verklaart niet bewezen wat aan verdachte meer of anders is ten laste gelegd dan hiervoor is bewezen verklaard en spreekt verdachte daarvan vrij.



Het bewezenverklaarde levert op:




Feit 1

Medeplegen van het opzettelijk overtreden van een voorschrift, gesteld krachtens artikel 9.2.2.1 van de Wet milieubeheer
en
Opzettelijk overtreden van een voorschrift, gesteld krachtens artikel 9.2.2.1 van de Wet milieubeheer;




Feit 2

Handelen in strijd met artikel 13, eerste lid van de Wet wapens en munitie.



Verklaart het bewezene strafbaar.



Verklaart verdachte, [verdachte], daarvoor strafbaar.



Veroordeelt verdachte tot een gevangenisstraf voor de duur van tien (10) maanden.



Beveelt dat de tijd die door veroordeelde voor de tenuitvoerlegging van deze uitspraak in verzekering en in voorlopige hechtenis is doorgebracht, bij de tenuitvoerlegging van die straf in mindering gebracht zal worden.



Beveelt dat een gedeelte, groot drie (3) maanden van deze gevangenisstraf niet tenuitvoergelegd zal worden, tenzij later anders wordt gelast. 



Stelt daarbij een proeftijd van drie (3) jaren vast.



De tenuitvoerlegging kan worden gelast indien de veroordeelde zich voor het einde van de proeftijd schuldig maakt aan een strafbaar feit.



De tenuitvoerlegging kan ook worden gelast indien de veroordeelde gedurende de proeftijd de hierna vermelde bijzondere voorwaarden niet naleeft.




Stelt als bijzondere voorwaarden:




Veroordeelde moet zich binnen drie werkdagen na het ingaan van de proeftijd melden bij Reclassering Nederland, Oostvest 60 te Haarlem. Hij blijft zich melden op afspraken met de reclassering zo vaak en zo lang de reclassering dit nodig vindt.



Veroordeelde moet meewerken aan het verkrijgen van verdiepingsdiagnostiek en laat zich indien geïndiceerd behandelen door De Waag Nederland of een soortgelijke zorgverlener, te bepalen door de reclassering. De behandeling duurt de gehele proeftijd of zoveel korter als de reclassering nodig vindt. Veroordeelde houdt zich aan de huisregels en de aanwijzingen die de zorgverlener geeft voor de behandeling.  



Voorwaarde daarbij is dat de veroordeelde gedurende de proeftijd ten behoeve van het vaststellen van zijn identiteit medewerking zal verlenen aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt.



Gelast de tenuitvoerlegging van de straf, voor zover deze voorwaardelijk is opgelegd bij genoemd vonnis van 19 augustus 2021 met parketnummer 84.042942.21, namelijk een gevangenisstraf voor de duur van 259 dagen.



Verklaart onttrokken aan het verkeer: 
Een slagwapen/boksbeugel (item G1316835).



Gelast de teruggave aan verdachte van:
Een geldbedrag van € 1.450,- (item G1316800),
Een telefoon, Apple iPhone (item 1316687).



Dit vonnis is gewezen door 
mr. F.W. Pieters, 	voorzitter,
mrs. A. Eichperger en A.C.J. Klaver, 	rechters,
in tegenwoordigheid van mr. A.M.M. van Leuven, 	griffier,
en uitgesproken op de openbare terechtzitting van deze rechtbank van 3 maart 2022.











",Rechtbank Amsterdam,2022-03-03,2022-03-02,81-312264-21,Uitspraak,,,Strafrecht,Eerste aanleg - meervoudig,"
Gevangenisstraf voor o.a. overtreden voorschrift met betrekking tot vuurwerk
","

Rechtspraak.nl

",Gevangenisstraf voor o.a. overtreden voorschrift met betrekking tot vuurwerk
458,ECLI:NL:RBOBR:2022:702,,Rechtbank Oost-Brabant,2022-03-03,2022-03-01,20/3595,Uitspraak,,,Bestuursrecht; Belastingrecht,,,,No summary available
459,ECLI:NL:RBOBR:2022:703,,Rechtbank Oost-Brabant,2022-03-03,2022-03-01,20/3594,Uitspraak,,,Bestuursrecht; Belastingrecht,,,,No summary available
460,ECLI:NL:RBLIM:2022:1580,,Rechtbank Limburg,2022-03-03,2022-03-01,ROE 21/1675,Uitspraak,,,Bestuursrecht; Belastingrecht,,,,No summary available
461,ECLI:NL:RBLIM:2022:1584,,Rechtbank Limburg,2022-03-03,2022-03-01,ROE 21/2553,Uitspraak,,,Bestuursrecht; Belastingrecht,,,,No summary available
462,ECLI:NL:RBLIM:2022:1588,,Rechtbank Limburg,2022-03-03,2022-03-01,ROE 21/2592,Uitspraak,,,Bestuursrecht; Belastingrecht,,,,No summary available
463,ECLI:NL:RBROT:2022:1508,,Rechtbank Rotterdam,2022-03-03,2022-03-01,ROT21/4993,Uitspraak,,,Bestuursrecht; Bestuursprocesrecht,,,,No summary available
464,ECLI:NL:RBLIM:2022:1585,,Rechtbank Limburg,2022-03-03,2022-03-01,ROE 21/2591,Uitspraak,,,Bestuursrecht; Belastingrecht,,,,No summary available
465,ECLI:NL:RBROT:2022:1505,,Rechtbank Rotterdam,2022-03-03,2022-03-01,21/1896,Uitspraak,,,Bestuursrecht; Belastingrecht,,,,No summary available
466,ECLI:NL:RBLIM:2022:1597,,Rechtbank Limburg,2022-03-03,2022-03-01,ROE 21/2596,Uitspraak,,,Bestuursrecht; Belastingrecht,,,,No summary available
467,ECLI:NL:RBLIM:2022:1598,,Rechtbank Limburg,2022-03-03,2022-03-01,ROE 21/2664,Uitspraak,,,Bestuursrecht; Belastingrecht,,,,No summary available
468,ECLI:NL:RBLIM:2022:1599,,Rechtbank Limburg,2022-03-03,2022-03-01,ROE 21/2599 en ROE 21/2600,Uitspraak,,,Bestuursrecht,,,,No summary available
469,ECLI:NL:RBLIM:2022:1596,,Rechtbank Limburg,2022-03-03,2022-03-01,ROE 21/2595,Uitspraak,,,Bestuursrecht; Belastingrecht,,,,No summary available
470,ECLI:NL:RBLIM:2022:1591,,Rechtbank Limburg,2022-03-03,2022-03-01,ROE 21/2593,Uitspraak,,,Bestuursrecht; Belastingrecht,,,,No summary available
471,ECLI:NL:RBLIM:2022:1594,,Rechtbank Limburg,2022-03-03,2022-03-01,ROE 21/2594,Uitspraak,,,Bestuursrecht; Belastingrecht,,,,No summary available
472,ECLI:NL:RBLIM:2022:1600,,Rechtbank Limburg,2022-03-03,2022-03-01,"ROE 21/2601, ROE 21/2602 en ROE 21/2603",Uitspraak,,,Bestuursrecht; Belastingrecht,,,,No summary available
473,ECLI:NL:RBLIM:2022:1601,,Rechtbank Limburg,2022-03-03,2022-03-01,ROE 21/2662 en ROE 21/2663,Uitspraak,,,Bestuursrecht; Belastingrecht,,,,No summary available
474,ECLI:NL:RBLIM:2022:1605,,Rechtbank Limburg,2022-03-03,2022-03-01,ROE 21/2610,Uitspraak,,,Bestuursrecht; Belastingrecht,,,,No summary available
475,ECLI:NL:RBLIM:2022:1602,,Rechtbank Limburg,2022-03-03,2022-03-01,ROE 21/2688 en ROE 21/2689,Uitspraak,,,Bestuursrecht,,,,No summary available
476,ECLI:NL:RBLIM:2022:1608,,Rechtbank Limburg,2022-03-03,2022-03-01,"ROE 21/2606, ROE 21/2607 en ROE 21/2608",Uitspraak,,,Bestuursrecht; Belastingrecht,,,,No summary available
477,ECLI:NL:RBOBR:2022:715,,Rechtbank Oost-Brabant,2022-03-03,2022-03-01,20/855,Uitspraak,,,Bestuursrecht; Socialezekerheidsrecht,,,,No summary available
478,ECLI:NL:RBLIM:2022:1607,,Rechtbank Limburg,2022-03-03,2022-03-01,ROE 21/2604 en ROE 21/2605,Uitspraak,,,Bestuursrecht; Belastingrecht,,,,No summary available
479,ECLI:NL:RBLIM:2022:1615,,Rechtbank Limburg,2022-03-03,2022-03-02,C/03/292954 / FA RK 21-2131,Uitspraak,,,Civiel recht; Personen- en familierecht,,,,No summary available
480,ECLI:NL:RBLIM:2022:1614,,Rechtbank Limburg,2022-03-03,2022-03-02,C/03/301594 / FA RK 22-421,Uitspraak,,,Civiel recht; Personen- en familierecht,,,,No summary available
481,ECLI:NL:RBLIM:2022:1618,,Rechtbank Limburg,2022-03-03,2022-03-02,ROE 21/2609,Uitspraak,,,Bestuursrecht; Belastingrecht,,,,No summary available
482,ECLI:NL:RBNNE:2022:560,,Rechtbank Noord-Nederland,2022-03-03,2022-03-02,AWB - 21/1506,Uitspraak,,,Bestuursrecht; Socialezekerheidsrecht,,,,No summary available
483,ECLI:NL:RBLIM:2022:1623,,Rechtbank Limburg,2022-03-03,2022-03-02,ROE 21/2690 en ROE 21/2691,Uitspraak,,,Bestuursrecht; Belastingrecht,,,,No summary available
484,ECLI:NL:RBLIM:2022:1622,,Rechtbank Limburg,2022-03-03,2022-03-02,ROE 21/2672,Uitspraak,,,Bestuursrecht; Belastingrecht,,,,No summary available
485,ECLI:NL:RBLIM:2022:1620,,Rechtbank Limburg,2022-03-03,2022-03-02,"ROE 21/2619, ROE 21/2620, ROE 21/2621 en ROE 21/2622",Uitspraak,,,Bestuursrecht; Belastingrecht,,,,No summary available
486,ECLI:NL:RBLIM:2022:1624,,Rechtbank Limburg,2022-03-03,2022-03-02,ROE 21/2943,Uitspraak,,,Bestuursrecht; Belastingrecht,,,,No summary available
487,ECLI:NL:RBAMS:2022:937,,Rechtbank Amsterdam,2022-03-03,2022-03-02,AWB - 21 _ 3076,Uitspraak,,,Bestuursrecht,,,,No summary available
488,ECLI:NL:RBLIM:2022:1627,,Rechtbank Limburg,2022-03-03,2022-03-02,ROE 21/2567,Uitspraak,,,Bestuursrecht,,,,No summary available
489,ECLI:NL:RBAMS:2022:953,,Rechtbank Amsterdam,2022-03-03,2022-03-02,C/13/713196 / KG ZA 22-85,Uitspraak,,,Civiel recht,,,,No summary available
490,ECLI:NL:RBOBR:2022:757,,Rechtbank Oost-Brabant,2022-03-03,2022-03-03,20/2123,Uitspraak,,,Bestuursrecht; Belastingrecht,,,,No summary available
491,ECLI:NL:RBLIM:2022:1631,,Rechtbank Limburg,2022-03-03,2022-03-02,ROE 21/2687,Uitspraak,,,Bestuursrecht; Belastingrecht,,,,No summary available
492,ECLI:NL:RBZWB:2022:1085,,Rechtbank Zeeland-West-Brabant,2022-03-03,2022-03-02,C/02/395052 / FA RK 22/848,Uitspraak,,,Civiel recht; Personen- en familierecht,,,,No summary available
493,ECLI:NL:RBOBR:2022:759,,Rechtbank Oost-Brabant,2022-03-03,2022-03-03,21/1594,Uitspraak,,,Bestuursrecht; Socialezekerheidsrecht,,,,No summary available
494,ECLI:NL:RBNHO:2022:1774,,Rechtbank Noord-Holland,2022-03-03,2022-03-03,C/15/315921 / HA RK 21-85,Uitspraak,,,Civiel recht,,,,No summary available
495,ECLI:NL:RBOBR:2022:762,,Rechtbank Oost-Brabant,2022-03-03,2022-03-03,22.2796,Uitspraak,,,Bestuursrecht; Vreemdelingenrecht,,,,No summary available
496,ECLI:NL:RBLIM:2022:1633,,Rechtbank Limburg,2022-03-03,2022-03-03,C/03/301532 / FA RK 22-389,Uitspraak,,,Civiel recht; Personen- en familierecht,,,,No summary available
497,ECLI:NL:RBLIM:2022:1634,,Rechtbank Limburg,2022-03-03,2022-03-03,AWB 21 / 3186,Uitspraak,,,Bestuursrecht; Belastingrecht,,,,No summary available
498,ECLI:NL:RBZWB:2022:1088,,Rechtbank Zeeland-West-Brabant,2022-03-03,2022-03-03,C/02/394801 / FA RK 22/732,Uitspraak,,,Civiel recht; Personen- en familierecht,,,,No summary available
499,ECLI:NL:RBLIM:2022:1632,,Rechtbank Limburg,2022-03-03,2022-03-03,C/03/296292 / FA RK 21-3417,Uitspraak,,,Civiel recht; Personen- en familierecht,,,,No summary available
500,ECLI:NL:RBZWB:2022:1089,,Rechtbank Zeeland-West-Brabant,2022-03-03,2022-03-03,C/02/395051 / FA RK 22/847,Uitspraak,,,Civiel recht; Personen- en familierecht,,,,No summary available
501,ECLI:NL:RBZWB:2022:1090,,Rechtbank Zeeland-West-Brabant,2022-03-03,2022-03-03,C/02/394140 / KG ZA 22-40,Uitspraak,,,Civiel recht; Burgerlijk procesrecht,,,,No summary available
502,ECLI:NL:RBGEL:2022:1145,,Rechtbank Gelderland,2022-03-03,2022-03-03,AWB - 21 _ 3012,Uitspraak,,,Bestuursrecht,,,,No summary available
503,ECLI:NL:RBOBR:2022:763,,Rechtbank Oost-Brabant,2022-03-03,2022-03-03,22.2607 en 22.2717,Uitspraak,,,Bestuursrecht; Vreemdelingenrecht,,,,No summary available
504,ECLI:NL:RBLIM:2022:1635,,Rechtbank Limburg,2022-03-03,2022-03-03,AWB 22 / 73,Uitspraak,,,Bestuursrecht; Socialezekerheidsrecht,,,,No summary available
505,ECLI:NL:RBOBR:2022:764,,Rechtbank Oost-Brabant,2022-03-03,2022-03-03,22.2608 en 22.2719,Uitspraak,,,Bestuursrecht; Vreemdelingenrecht,,,,No summary available
506,ECLI:NL:RBNHO:2022:1775,,Rechtbank Noord-Holland,2022-03-03,2022-03-03,C/15/315629 / FA RK 21-2024,Uitspraak,,,Civiel recht; Personen- en familierecht,,,,No summary available
507,ECLI:NL:RBGEL:2022:1146,,Rechtbank Gelderland,2022-03-03,2022-03-03,C/05/378850 / ES RK 20-514,Uitspraak,,,Civiel recht; Personen- en familierecht,,,,No summary available
508,ECLI:NL:RBNHO:2022:1779,,Rechtbank Noord-Holland,2022-03-03,2022-03-03,C/15/316987 / FA RK 21-2721,Uitspraak,,,Civiel recht; Personen- en familierecht,,,,No summary available
509,ECLI:NL:RBNHO:2022:1776,,Rechtbank Noord-Holland,2022-03-03,2022-03-03,C/15/318624 / FA RK 21-3527,Uitspraak,,,Civiel recht; Personen- en familierecht,,,,No summary available
510,ECLI:NL:RBNHO:2022:1778,,Rechtbank Noord-Holland,2022-03-03,2022-03-03,C/15/323487 / FA RK 21-6196,Uitspraak,,,Civiel recht; Personen- en familierecht,,,,No summary available
511,ECLI:NL:RBOBR:2022:765,,Rechtbank Oost-Brabant,2022-03-03,2022-03-03,19.12052,Uitspraak,,,Bestuursrecht; Vreemdelingenrecht,,,,No summary available
512,ECLI:NL:GHARL:2022:1636,,Gerechtshof Arnhem-Leeuwarden,2022-03-03,2022-03-03,200.291.885,Uitspraak,,,Civiel recht; Personen- en familierecht,,,,No summary available
513,ECLI:NL:RBLIM:2022:1642,,Rechtbank Limburg,2022-03-03,2022-03-03,AWB 21 / 1194,Uitspraak,,,Bestuursrecht; Socialezekerheidsrecht,,,,No summary available
514,ECLI:NL:GHARL:2022:1639,,Gerechtshof Arnhem-Leeuwarden,2022-03-03,2022-03-03,200.294.929,Uitspraak,,,Civiel recht; Personen- en familierecht,,,,No summary available
515,ECLI:NL:GHARL:2022:1640,,Gerechtshof Arnhem-Leeuwarden,2022-03-03,2022-03-03,200.299.879,Uitspraak,,,Civiel recht; Personen- en familierecht,,,,No summary available
516,ECLI:NL:GHARL:2022:1641,,Gerechtshof Arnhem-Leeuwarden,2022-03-03,2022-03-03,200.298.322,Uitspraak,,,Civiel recht; Personen- en familierecht,,,,No summary available
517,ECLI:NL:GHARL:2022:1642,,Gerechtshof Arnhem-Leeuwarden,2022-03-03,2022-03-03,200.303.418,Uitspraak,,,Civiel recht; Personen- en familierecht,,,,No summary available
518,ECLI:NL:GHARL:2022:1643,,Gerechtshof Arnhem-Leeuwarden,2022-03-03,2022-03-03,200.300.682,Uitspraak,,,Civiel recht; Personen- en familierecht,,,,No summary available
519,ECLI:NL:RBNNE:2022:585,,Rechtbank Noord-Nederland,2022-03-03,2022-03-03,AWB - 20 _ 728,Uitspraak,,,Bestuursrecht; Belastingrecht,,,,No summary available
520,ECLI:NL:RBNHO:2022:1782,,Rechtbank Noord-Holland,2022-03-03,2022-03-03,C/15/325348 / FA RK 22-785,Uitspraak,,,Civiel recht; Personen- en familierecht,,,,No summary available
521,ECLI:NL:RBLIM:2022:1645,,Rechtbank Limburg,2022-03-03,2022-03-03,C/03/295115 / FA RK 21-2972,Uitspraak,,,Civiel recht; Personen- en familierecht,,,,No summary available
522,ECLI:NL:RBNHO:2022:1784,,Rechtbank Noord-Holland,2022-03-03,2022-03-03,C/15/314159 / FA RK 21-1281,Uitspraak,,,Civiel recht; Personen- en familierecht,,,,No summary available
523,ECLI:NL:RBLIM:2022:1657,,Rechtbank Limburg,2022-03-03,2022-03-03,C/03/261885 / FA RK 19-976,Uitspraak,,,Civiel recht; Personen- en familierecht,,,,No summary available
524,ECLI:NL:RBNNE:2022:587,,Rechtbank Noord-Nederland,2022-03-03,2022-03-03,AWB - 20 _ 2738,Uitspraak,,,Bestuursrecht; Belastingrecht,,,,No summary available
525,ECLI:NL:RBNNE:2022:586,,Rechtbank Noord-Nederland,2022-03-03,2022-03-03,AWB - 19 _ 417,Uitspraak,,,Bestuursrecht; Belastingrecht,,,,No summary available
526,ECLI:NL:RBLIM:2022:1647,,Rechtbank Limburg,2022-03-03,2022-03-03,C/03/293322 / FA RK 21-2259,Uitspraak,,,Civiel recht; Personen- en familierecht,,,,No summary available
527,ECLI:NL:RBAMS:2022:966,,Rechtbank Amsterdam,2022-03-03,2022-03-03,C/13/708153 / HA RK 21-334,Uitspraak,,,Civiel recht; Verbintenissenrecht,,,,No summary available
528,ECLI:NL:RBMNE:2022:821,,Rechtbank Midden-Nederland,2022-03-03,2022-03-03,NL22.2941,Uitspraak,,,Bestuursrecht; Vreemdelingenrecht,,,,No summary available
529,ECLI:NL:RBNNE:2022:588,,Rechtbank Noord-Nederland,2022-03-03,2022-03-03,AWB - 20 _ 3247,Uitspraak,,,Bestuursrecht; Belastingrecht,,,,No summary available
530,ECLI:NL:RBLIM:2022:1661,,Rechtbank Limburg,2022-03-03,2022-03-03,C/03/286099 / FA RK 20-4645,Uitspraak,,,Civiel recht; Personen- en familierecht,,,,No summary available
531,ECLI:NL:RBGEL:2022:1149,,Rechtbank Gelderland,2022-03-03,2022-03-03,NL21.18338VK,Uitspraak,,,Bestuursrecht; Vreemdelingenrecht,,,,No summary available
532,ECLI:NL:RBGEL:2022:1148,,Rechtbank Gelderland,2022-03-03,2022-03-03,NL21.9146VK,Uitspraak,,,Bestuursrecht; Vreemdelingenrecht,,,,No summary available
533,ECLI:NL:RBNHO:2022:1792,,Rechtbank Noord-Holland,2022-03-03,2022-03-03,C/15/324841 / JU RK 22-172,Uitspraak,,,Civiel recht; Personen- en familierecht,,,,No summary available
534,ECLI:NL:RBLIM:2022:1666,,Rechtbank Limburg,2022-03-03,2022-03-03,C/03/301715 / FA RK 22-467,Uitspraak,,,Civiel recht; Personen- en familierecht,,,,No summary available
535,ECLI:NL:RBNNE:2022:589,,Rechtbank Noord-Nederland,2022-03-03,2022-03-03,AWB - 20 _ 235,Uitspraak,,,Bestuursrecht; Belastingrecht,,,,No summary available
536,ECLI:NL:GHARL:2022:1644,,Gerechtshof Arnhem-Leeuwarden,2022-03-03,2022-03-03,Wahv 200.276.270/01,Uitspraak,,,Strafrecht,,,,No summary available
537,ECLI:NL:GHARL:2022:1645,,Gerechtshof Arnhem-Leeuwarden,2022-03-03,2022-03-03,Wahv 200.284.474/01,Uitspraak,,,Strafrecht,,,,No summary available
538,ECLI:NL:GHARL:2022:1649,,Gerechtshof Arnhem-Leeuwarden,2022-03-03,2022-03-03,Wahv 200.286.979/01,Uitspraak,,,Strafrecht,,,,No summary available
539,ECLI:NL:RBNHO:2022:1795,,Rechtbank Noord-Holland,2022-03-03,2022-03-03,C/15/322395 / HA RK 21-225,Uitspraak,,,Civiel recht,,,,No summary available
540,ECLI:NL:GHARL:2022:1648,,Gerechtshof Arnhem-Leeuwarden,2022-03-03,2022-03-03,Wahv 200.285.755/01,Uitspraak,,,Strafrecht,,,,No summary available
541,ECLI:NL:GHARL:2022:1647,,Gerechtshof Arnhem-Leeuwarden,2022-03-03,2022-03-03,Wahv 200.247.539/01 en 200.247.541/01,Uitspraak,,,Strafrecht,,,,No summary available
542,ECLI:NL:GHARL:2022:1650,,Gerechtshof Arnhem-Leeuwarden,2022-03-03,2022-03-03,Wahv 200.287.848/01,Uitspraak,,,Strafrecht,,,,No summary available
543,ECLI:NL:GHARL:2022:1655,,Gerechtshof Arnhem-Leeuwarden,2022-03-03,2022-03-03,Wahv 200.298.744/01,Uitspraak,,,Strafrecht,,,,No summary available
544,ECLI:NL:GHARL:2022:1653,,Gerechtshof Arnhem-Leeuwarden,2022-03-03,2022-03-03,Wahv 200.288.175/01,Uitspraak,,,Strafrecht,,,,No summary available
545,ECLI:NL:GHARL:2022:1652,,Gerechtshof Arnhem-Leeuwarden,2022-03-03,2022-03-03,Wahv 200.286.956/01,Uitspraak,,,Strafrecht,,,,No summary available
546,ECLI:NL:GHARL:2022:1651,,Gerechtshof Arnhem-Leeuwarden,2022-03-03,2022-03-03,Wahv 200.287.748/01,Uitspraak,,,Strafrecht,,,,No summary available
547,ECLI:NL:GHARL:2022:1657,,Gerechtshof Arnhem-Leeuwarden,2022-03-03,2022-03-03,Wahv 200.296.813/01,Uitspraak,,,Strafrecht,,,,No summary available
548,ECLI:NL:GHARL:2022:1656,,Gerechtshof Arnhem-Leeuwarden,2022-03-03,2022-03-03,Wahv 200.297.346/01,Uitspraak,,,Strafrecht,,,,No summary available
549,ECLI:NL:RBAMS:2022:967,,Rechtbank Amsterdam,2022-03-03,2022-03-03,AMS 22/139,Uitspraak,,,Bestuursrecht; Omgevingsrecht,,,,No summary available
550,ECLI:NL:RBNHO:2022:1796,,Rechtbank Noord-Holland,2022-03-03,2022-03-03,C/15/324289 / JU RK 22-74,Uitspraak,,,Civiel recht; Personen- en familierecht,,,,No summary available
551,ECLI:NL:RBOBR:2022:770,,Rechtbank Oost-Brabant,2022-03-03,2022-03-03,21/ 202T en 21/205,Uitspraak,,,Bestuursrecht; Omgevingsrecht,,,,No summary available
552,ECLI:NL:RBGEL:2022:1152,,Rechtbank Gelderland,2022-03-03,2022-03-03,AWB - 21 _ 873,Uitspraak,,,Bestuursrecht; Belastingrecht,,,,No summary available
553,ECLI:NL:RBGEL:2022:1153,,Rechtbank Gelderland,2022-03-03,2022-03-03,21_1954,Uitspraak,,,Bestuursrecht; Belastingrecht,,,,No summary available
554,ECLI:NL:RBLIM:2022:1673,,Rechtbank Limburg,2022-03-03,2022-03-03,NL22.3230,Uitspraak,,,Bestuursrecht; Vreemdelingenrecht,,,,No summary available
555,ECLI:NL:RBMNE:2022:834,,Rechtbank Midden-Nederland,2022-03-03,2022-03-03,"AWB 21/5100, AWB 5101",Uitspraak,,,Bestuursrecht; Vreemdelingenrecht,,,,No summary available
556,ECLI:NL:RBGEL:2022:1155,,Rechtbank Gelderland,2022-03-03,2022-03-03,21 _ 5303 VK,Uitspraak,,,Bestuursrecht; Vreemdelingenrecht,,,,No summary available
557,ECLI:NL:RBGEL:2022:1156,,Rechtbank Gelderland,2022-03-03,2022-03-03,20 _ 8692 V VK,Uitspraak,,,Bestuursrecht; Vreemdelingenrecht,,,,No summary available
558,ECLI:NL:RBGEL:2022:1158,,Rechtbank Gelderland,2022-03-03,2022-03-03,21 _ 793 VK,Uitspraak,,,Bestuursrecht; Vreemdelingenrecht,,,,No summary available
559,ECLI:NL:RBGEL:2022:1157,,Rechtbank Gelderland,2022-03-03,2022-03-03,AWB - 21 _ 2782,Uitspraak,,,Bestuursrecht; Belastingrecht,,,,No summary available
560,ECLI:NL:GHSHE:2022:665,,Gerechtshof 's-Hertogenbosch,2022-03-03,2022-03-03,200.305.565/01,Uitspraak,,,Civiel recht,,,,No summary available
561,ECLI:NL:RBMNE:2022:833,,Rechtbank Midden-Nederland,2022-03-03,2022-03-03,"AWB 21/5100, AWB 21/5101",Uitspraak,,,Bestuursrecht; Vreemdelingenrecht,,,,No summary available
562,ECLI:NL:GHSHE:2022:663,,Gerechtshof 's-Hertogenbosch,2022-03-03,2022-03-03,200.296.108/01,Uitspraak,,,Civiel recht,,,,No summary available
563,ECLI:NL:GHSHE:2022:664,,Gerechtshof 's-Hertogenbosch,2022-03-03,2022-03-03,200.299.950/01,Uitspraak,,,Civiel recht,,,,No summary available
564,ECLI:NL:RBMNE:2022:837,,Rechtbank Midden-Nederland,2022-03-03,2022-03-03,NL22.1484,Uitspraak,,,Bestuursrecht; Vreemdelingenrecht,,,,No summary available
565,ECLI:NL:RBGEL:2022:1180,,Rechtbank Gelderland,2022-03-03,2022-03-03,C/05/400307 / FZ RK 22-533,Uitspraak,,,Civiel recht; Personen- en familierecht,,,,No summary available
566,ECLI:NL:RBZWB:2022:796,"

RECHTBANK ZEELAND-WEST-BRABANT


Bestuursrecht



zaaknummer: BRE 20/10075 WIA 




uitspraak van 1 maart 2022 van de enkelvoudige kamer op het verzoek om veroordeling in de proceskosten in de zaak tussen




      [naam verzoeker] , te [plaatsnaam] , verzoeker
gemachtigde: [naam gemachtigde] ,


en




de Raad van bestuur van het Uitvoeringsinstituut werknemersverzekeringen (UWV; kantoor Breda), verweerder. 





Procesverloop 
Verzoeker heeft beroep ingesteld tegen het besluit van 30 oktober 2020 (bestreden besluit) van het UWV inzake de beëindiging van verzoekers uitkering op grond van de Wet werk en inkomen naar arbeidsvermogen (WIA) per 8 juni 2020. 


Bij besluit van 1 november 2021 heeft het UWV de bezwaren van verzoeker alsnog gegrond verklaard en verzoekers WIA-uitkering met ingang van 8 juni 2020 omgezet in een uitkering op grond van de Inkomensverzekering voor volledig en duurzaam arbeidsongeschikten (IVA). 



Vervolgens heeft verzoeker het beroep ingetrokken, met het verzoek het UWV te veroordelen in de proceskosten. Het UWV heeft geen gebruik gemaakt van de gelegenheid hierop te reageren.



De rechtbank heeft, met toepassing van artikel 8:54, eerste lid, van de Algemene wet bestuursrecht (Awb), een behandeling van het verzoek ter zitting achterwege gelaten.




Overwegingen 
1. Op grond van artikel 8:75a, eerste lid, van de Awb kan de rechtbank, indien het beroep wordt ingetrokken omdat het bestuursorgaan geheel of gedeeltelijk aan de indiener van het beroepschrift is tegemoetgekomen, het bestuursorgaan veroordelen in de proceskosten. 

2. Naar het oordeel van de rechtbank blijkt uit het besluit van 1 november 2021 dat het UWV aan verzoeker is tegemoetgekomen. Hierin ziet de rechtbank aanleiding het UWV te veroordelen in de door verzoeker gemaakte proceskosten. 
Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 1.841,00 (1 punt voor het indienen van het bezwaarschrift, 1 punt voor het verschijnen op de hoorzitting, met een waarde per punt van € 541,00 en 1 punt voor het indienen van het beroepschrift, met een waarde per punt van € 759,00 en een wegingsfactor 1). 

3. De rechtbank overweegt ten overvloede dat het UWV op grond van artikel 8:41, zevende lid, van de Awb het griffierecht van € 48,00 aan verzoeker dient te vergoeden, zodat een veroordeling daartoe niet nodig is.




Beslissing
De rechtbank veroordeelt het UWV in de proceskosten van verzoeker tot een bedrag van € 1.841,00.



Deze uitspraak is gedaan door mr. drs. E.J. Govaers, rechter, in aanwezigheid van R.V. van Vliet, griffier, op 1 maar 2022 en openbaar gemaakt door middel van geanonimiseerde publicatie op www.rechtspraak.nl.






griffier	rechter




Afschrift verzonden aan partijen op:





Rechtsmiddel
Tegen deze uitspraak kan binnen zes weken na de dag van verzending daarvan verzet worden gedaan bij de rechtbank. 

",Rechtbank Zeeland-West-Brabant,2022-03-01,2022-02-17,AWB- 20_10075,Uitspraak,,,Bestuursrecht,Eerste aanleg - enkelvoudig,"
WIA
","

Rechtspraak.nl

",WIA
567,ECLI:NL:RBDHA:2022:1690,"

Rechtbank DEN HAAG


Strafrecht


Parketnummer:		09/199692-21
Raadkamernummer: 	22/147



Beslissing van de rechtbank Den Haag, enkelvoudige raadkamer in strafzaken, op de vordering ex artikel 552f Wetboek van Strafvordering (Sv) van de officier van justitie bij deze rechtbank,



in de zaak tegen:



      [Belanghebbende]
    

geboren op [geboortedag] 1976 in [geboorteplaats] ,

        [adres] ,
hierna te noemen: de belanghebbende.





Inleiding 
De vordering van de officier van justitie is op 20 januari 2022 binnengekomen bij de griffie. De vordering strekt ertoe dat het in beslag genomen voertuig van de belanghebbende wordt onttrokken aan het verkeer, omdat deze niet is toegelaten op de openbare weg. 


De rechtbank heeft kennisgenomen van het proces-verbaal van de politie-eenheid Den Haag met proces-verbaalnummer: PL1500-2021217823.




De procedure in raadkamer
Op 25 januari 2022 is de vordering ter zitting behandeld. De zaak is gelijktijdig behandeld met het klaagschrift van de belanghebbende op grond van artikel 552a Sv. De rechtbank heeft het onderzoek in raadkamer toen geschorst, omdat de belanghebbende niet was verschenen. 


De rechtbank heeft de vordering op 15 februari 2022 verder in raadkamer behandeld, gelijktijdig met eerdergenoemd klaagschrift. De belanghebbende en de officier van justitie, mr. M.J. Mos, zijn gehoord. 




Het standpunt van de officier van justitie
De officier van justitie heeft in raadkamer gepersisteerd bij de vordering. Het in beslag genomen voertuig kan volgens haar niet terug naar de belanghebbende, omdat het een ‘bijzondere bromfiets’ betreft en op grond van artikel 20h van de Wegenverkeerswet 1994 (hierna: WVW) niet op de openbare weg mag worden gebruikt. De officier van justitie stelt zich daarom op het standpunt dat de bromfiets moet worden onttrokken aan het verkeer.





Het standpunt van de belanghebbende
De belanghebbende verzet zich tegen de vordering van de officier van justitie. Hij stelt dat het in beslag genomen voorwerp een elektrische fiets is, die is toegestaan op de openbare weg, en dat hij deze nodig heeft voor vervoer in verband met zijn gezondheidssituatie. Er kunnen trappers worden gemonteerd op de elektrische fiets. De belanghebbende stelt tot slot dat een politieagent hem eerder heeft verteld dat hij op het voertuig mocht blijven rijden. 



Het oordeel van de rechtbank
Op grond van de inhoud van het dossier en hetgeen is besproken in raadkamer, stelt de rechtbank het volgende vast.


Het voertuig is op 27 juli 2021 onder de belanghebbende in beslag genomen op de openbare weg in Leiden en behoort hem in eigendom toe. Op diezelfde dag is de strafzaak tegen de belanghebbende geseponeerd. De belanghebbende was al eerder bekeurd voor het rijden op de openbare weg met het voertuig.  



Het in beslag genomen voertuig, te weten een ‘Alucard Electric Bike’, wordt aangedreven door een motor op elektriciteit en wordt bediend door middel van een gashendel. De bestuurder hoeft niet te trappen om vooruit te komen, zoals wel het geval is bij een elektrische fiets (in artikel 1 lid 1 aanhef en onder ea WVW aangeduid als een fiets met trapondersteuning). Op grond van het voorgaande is het voertuig aan te merken als een bijzondere bromfiets in de zin van artikel 20b WVW. Dat de belanghebbende heeft aangegeven trappers te kunnen monteren op het voertuig, doet aan het voorgaande niet af. Daarmee wordt de aandrijving van het voertuig immers niet anders.



Een bijzondere bromfiets moet door de minister zijn aangewezen voor gebruik op de openbare weg. De ‘Alucard Electric Bike’ heeft geen aanwijzing en is op grond van artikel 20h WVW dan ook niet toegelaten op de openbare weg. 



Naar het oordeel van de rechtbank is niet gebleken van enige uitlating van de politie over de toelaatbaarheid van het voertuig op de openbare weg. Dat betekent dat er ook geen sprake is van enig bij de belanghebbende gewekt gerechtvaardigd vertrouwen ten aanzien van het gebruik van dit voertuig. 



Op grond van artikel 36c van het Wetboek van Strafrecht is een voorwerp vatbaar voor onttrekking aan het verkeer indien dat voorwerp van zodanige aard is dat het ongecontroleerde bezit daarvan in strijd is met de wet of met het algemeen belang. Daaruit volgt dat het moet gaan om een voorwerp waarvan de aard relevant is in die zin dat het ongecontroleerde bezit, al dan niet in samenhang met het redelijkerwijze te verwachten gebruik daarvan, juist in verband met die aard in strijd is met de wet of het algemeen belang. De vraag in deze zaak is dus of de Alucard Electric Bike van de belanghebbende van zodanige aard is dat het ongecontroleerde bezit hiervan, mede gelet op het redelijkerwijze te verwachten gebruik daarvan, in strijd is met de wet of het algemeen belang. 



Vaststaat dat de Alucard Electric Bike geen aanwijzing heeft voor het gebruik op de openbare weg als bijzondere bromfiets. De rechtbank overweegt dat van het voertuig wel redelijkerwijs valt te verwachten dat de eigenaar hiermee op de openbare weg zal gaan rijden. Dat de belanghebbende het voertuig hier ook daadwerkelijk voor gebruikte, blijkt uit het feit dat hij werd aangehouden terwijl hij ermee op de openbare weg reed. De belanghebbende was al een keer eerder bekeurd voor het op de openbare weg rijden met dit voertuig. Ook heeft de belanghebbende aangegeven dat hij het voertuig nodig heeft voor vervoer, waaruit de rechtbank opmaakt dat de belanghebbende ook voornemens is in de toekomst het voertuig te blijven gebruiken op de openbare weg. De rechtbank is gelet op deze omstandigheden van oordeel dat het ongecontroleerde bezit van de Alucard Electric Bike waarvan redelijkerwijs valt te verwachten dat deze (wederom) zal worden gebruikt op de openbare weg in strijd is met het algemeen belang.



De Alucard Electric Bike is dan ook vatbaar voor onttrekking aan het verkeer. De rechtbank zal de vordering van de officier van justitie daarom toewijzen en bepalen dat het voertuig wordt onttrokken aan het verkeer. 




Beslissing
De rechtbank wijst de vordering van de officier van justitie toe en verklaart onttrokken aan het verkeer het voertuig van het merk Alucard, type ‘Electric Bike’.


Aldus gedaan te Den Haag door mr. M.P.M. Loos, rechter, in tegenwoordigheid van 
mr. C.I.J. van den Bogert, griffier, en uitgesproken ter openbare zitting van 1 maart 2022.





 Raadkamernummer: 21/2169


 Vgl. Hoge Raad, 8 maart 2005 (ECLI:NL:HR:2005:AR7626).


Hoge Raad, 7 november 2000 (ECLI:NL:HR:2000:AA8201).

",Rechtbank Den Haag,2022-03-01,2022-03-03,22/147,Uitspraak,,,Strafrecht,Raadkamer,"
Raadkamerprocedure. Onttrekking aan het verkeer van een bijzondere bromfiets, welke niet is aangewezen voor gebruik op de openbare weg. Het ongecontroleerde bezit is in strijd met het algemeen belang gezien het redelijkerwijs te verwachten gebruik.
","

Rechtspraak.nl

","Raadkamerprocedure. Onttrekking aan het verkeer van een bijzondere bromfiets, welke niet is aangewezen voor gebruik op de openbare weg. Het ongecontroleerde bezit is in strijd met het algemeen belang gezien het redelijkerwijs te verwachten gebruik."
568,ECLI:NL:RBNNE:2022:609,,Rechtbank Noord-Nederland,2022-03-03,2022-03-04,C/18/212009 / FA RK 22-889,Uitspraak,,,Civiel recht; Personen- en familierecht,,,,No summary available
569,ECLI:NL:RBROT:2022:1594,,Rechtbank Rotterdam,2022-03-01,2022-03-04,C/10/631906 / JE RK 22-104,Uitspraak,,,Civiel recht; Personen- en familierecht,,,,No summary available
570,ECLI:NL:RBNNE:2022:608,,Rechtbank Noord-Nederland,2022-03-03,2022-03-04,C/18/211994 / FA RK 22-884,Uitspraak,,,Civiel recht; Personen- en familierecht,,,,No summary available
571,ECLI:NL:RBROT:2022:1593,,Rechtbank Rotterdam,2022-03-01,2022-03-04,C/10/634151 / JE RK 22-457,Uitspraak,,,Civiel recht; Personen- en familierecht,,,,No summary available
572,ECLI:NL:RBNNE:2022:610,,Rechtbank Noord-Nederland,2022-03-03,2022-03-04,C/18/211993 / FA RK 22-883,Uitspraak,,,Civiel recht; Personen- en familierecht,,,,No summary available
573,ECLI:NL:GHAMS:2022:659,"

afdeling strafrecht
parketnummer: 23-002724-21 
datum uitspraak: 3 maart 2022 


TEGENSPRAAK 


Arrest van het gerechtshof Amsterdam gewezen op het hoger beroep, ingesteld tegen het vonnis van de kinderrechter in de rechtbank Noord-Holland van 29 september 2021 in de strafzaak onder parketnummer 15-077404-21 tegen




        [verdachte]
      ,
geboren te [geboorteplaats] op [geboortedag] 2003, 
adres: [adres].


Onderzoek van de zaak


Dit arrest is gewezen naar aanleiding van het onderzoek ter terechtzitting in hoger beroep van 17 februari 2022 en, overeenkomstig het bepaalde bij artikel 422, tweede lid, van het Wetboek van Strafvordering, naar aanleiding van het onderzoek ter terechtzitting in eerste aanleg.



Namens de verdachte is hoger beroep ingesteld tegen voormeld vonnis.



Het hof heeft kennisgenomen van de vordering van de advocaat-generaal en van hetgeen door de verdachte en de raadsman naar voren is gebracht.





Tenlastelegging


Aan de verdachte is tenlastegelegd dat:



hij op of omstreeks 23 september 2020 te Venhuizen, gemeente Drechterland tezamen en in vereniging met een of meer anderen, althans alleen, ter uitvoering van het door verdachte en/of zijn mededader(s) voorgenomen misdrijf om met het oogmerk om zich en/of een ander wederrechtelijk te bevoordelen door geweld en/of bedreiging met geweld [benadeelde] te dwingen tot de afgifte van haar airpods, in elk geval enig goed, dat geheel of ten dele aan die [benadeelde] of aan een derde toebehoorde



door met een scooter (telkens) voor/achter/naast (en/of) (tegen) die [benadeelde] (aan) te hebben gereden en/of 


tegen die [benadeelde] hebben geroepen: 'geef me je airpods' en/of 


door die [benadeelde] bij het stuur van haar fiets vast te hebben gegrepen en/of het stuur van haar fiets weg te hebben geduwd, waardoor die [benadeelde] ten val is gekomen,


terwijl de uitvoering van dat voorgenomen misdrijf niet is voltooid.


Voor zover in de tenlastelegging taal- en/of schrijffouten voorkomen, zal het hof deze verbeterd lezen. De verdachte wordt daardoor niet in de verdediging geschaad.





Vonnis waarvan beroep


Het vonnis waarvan beroep zal worden vernietigd, omdat het hof tot een andere beslissing komt dan de kinderrechter.





Vrijspraak


De advocaat-generaal heeft gevorderd dat de verdachte zal worden veroordeeld tot dezelfde straf en maatregel als door de rechter in eerste aanleg opgelegd.



De raadsman van de verdachte heeft bepleit dat de verdachte dient te worden vrijgesproken van het ten laste gelegde. 



Het hof overweegt als volgt.



Het hof stelt voorop dat voor een bewezenverklaring van poging tot afpersing onder meer is vereist dat geprobeerd wordt iemand door middel van geweld of bedreiging met geweld te dwingen tot afgifte van enig goed.



De ruk aan of duw van het stuur van de aangeefster door de verdachte is op zichzelf niet aan te merken als een poging afpersing, zoals is tenlastegelegd. Voor het overige leveren het dossier en het verhandelde ter terechtzitting onvoldoende aanknopingspunten op om vast te stellen dat de verdachte met zijn handelen een wezenlijke bijdrage heeft geleverd aan, en daarmee nauw en bewust met een of beide medeverdachten heeft samengewerkt tot, het pogen om aangeefster door middel van dreiging met geweld te dwingen tot afgifte van haar air pods of andere goederen. Daarbij neemt het hof mede het moment van de ruk aan of duw van het stuur in aanmerking, te weten nadat door een medeverdachte tegen aangeefster was gezegd ‘lever je air pods in’ en, zonder dat op dat moment enige uitvoering aan deze bewoordingen was gegeven, onmiddellijk voorafgaand aan het wegrijden van aangeefster.



Een en ander leidt tot de conclusie dat het tenlastegelegde niet wettig en overtuigend kan worden bewezen zodat de verdachte dient te worden vrijgesproken. 





Vordering benadeelde partij [benadeelde]


De verdachte wordt niet schuldig verklaard ter zake van het bewezenverklaarde tenlastegelegde handelen waardoor de gestelde schade zou zijn veroorzaakt. De benadeelde partij kan daarom in de vordering niet worden ontvangen. 






BESLISSING


Het hof:



Vernietigt het vonnis waarvan beroep en doet opnieuw recht:



Verklaart niet bewezen dat de verdachte het tenlastegelegde heeft begaan en spreekt de verdachte daarvan vrij.




Vordering van de benadeelde partij [benadeelde]

Verklaart de benadeelde partij [benadeelde] niet-ontvankelijk in de vordering tot schadevergoeding.




Dit arrest is gewezen door de meervoudige strafkamer van het gerechtshof Amsterdam, waarin zitting hadden mr. M.J.A. Duker, mr. N.A. Schimmel en mr. H. Durdu, in tegenwoordigheid van mr. S. Abelsma, griffier, en is uitgesproken op de openbare terechtzitting van dit gerechtshof van 3 maart 2022.




Mr. M.J.A. Duker en mr. H. Durdu zijn buiten staat dit arrest mede te ondertekenen. 

=========================================================================


          […]
        







",Gerechtshof Amsterdam,2022-03-03,2022-03-03,23-002724-21,Uitspraak,,,Strafrecht,Hoger beroep,"
Vrijspraak poging afpersing in vereniging.
","

Rechtspraak.nl

",Vrijspraak poging afpersing in vereniging.
574,ECLI:NL:RBNNE:2022:611,,Rechtbank Noord-Nederland,2022-03-03,2022-03-04,C/18/211823 / FA RK 22-780,Uitspraak,,,Civiel recht; Personen- en familierecht,,,,No summary available
575,ECLI:NL:RBAMS:2022:975,"






beschikking
RECHTBANK AMSTERDAM


Afdeling Publiekrecht



Teams Strafrecht



Parketnummer: 13/997114-16
RK: 21/6258



Beschikking op het klaagschrift ex artikel 552a van het Wetboek van Strafvordering van:



      [klager, tevens beslagene] ,

geboren op [geboortedag 1] 1963 te [geboorteplaats] ( [geboorteland] ), 
zonder bekende woon- of verblijfplaats in Nederland,
woonplaats kiezend op het kantooradres van zijn raadsman, mr. R. Zilver, Maliesingel 2 te (3581 BA) Utrecht,



klager, tevens beslagene.




Procesgang
Het klaagschrift is op 22 november 2021 ter griffie van deze rechtbank ontvangen. 


Het Openbaar Ministerie heeft op 7 december 2021 schriftelijk zijn standpunt kenbaar gemaakt.



De rechtbank heeft op 15 februari 2022 namens klager zijn (gemachtigd) raadsman en de officier van justitie in openbare raadkamer gehoord.




Inhoud van het klaagschrift
Het klaagschrift strekt tot opheffing van het beslag ex artikel 94a Sv op het appartementsrecht in de [adres] (hierna de woning) onder de voorwaarde dat dat beslag weer zal herleven nadat zijn ex-schoonmoeder, [naam] , als  hypotheeknemer in de plaats is getreden van de bank.


De raadsman van klager heeft naar aanleiding van het standpunt van het Openbaar Ministerie en ter toelichting op het klaagschrift voor zover van belang en kort samengevat het volgende aangevoerd.



Er is geen enkel rechtens te respecteren belang bij de weigerachtige opstelling van het Openbaar Ministerie om mee te werken aan de overname van de hypotheek.
Een redelijke belangenafweging, die ook in zaken als deze behoort plaats te vinden, brengt mee dat het in geding zijnde klaagschrift gegrond zal worden verklaard. Geen enkel strafvorderlijk belang verzet zich tegen toewijzing van het onderhavige klaagschrift. 




Standpunt van het Openbaar Ministerie

De officier van justitie heeft – onder verwijzing naar het schriftelijk standpunt van het Openbaar Ministerie – verklaard zich te verzetten tegen de opheffing van het beslag op het aandeel van klager in de woning.  
Primair heeft de officier van justitie zich op het standpunt gesteld dat de procedure van artikel 552a Sv zich niet leent voor de door de raadsman voorgestelde handelswijze. Reeds daarom dient het klaagschrift ongegrond te worden verklaard. Het Openbaar Ministerie heeft ook geweigerd mee te werken aan het vestigen van de nieuwe hypotheek ten gunste van de ex-schoonmoeder van klager, omdat er vermoedelijk sprake is van een schijn- en witwasconstructie. Daarbij komt dat het verhaalsrecht van het Openbaar Ministerie dan zal worden aangetast. 



Voorts heeft de officier van justitie zich op het standpunt gesteld dat het belang van strafvordering zich verzet tegen de opheffing van het beslag. Klager is op 12 oktober 2020 door deze rechtbank veroordeeld ter zake van deelneming aan een criminele organisatie, medeplegen gewoontewitwassen en medeplegen van het feitelijk leidinggeven aan het door een rechtspersoon begaan van valsheid in geschrifte. Het door klager verkregen wederrechtelijk verkregen voordeel wordt geschat op € 2.038.886,00. Inmiddels is een ontnemingsprocedure ter hoogte van dit bedrag tegen klager aanhangig gemaakt. Gelet op de veroordeling en de ontnemingsrapportage is het niet hoogst onwaarschijnlijk dat de zittingsrechter de ontnemingsvordering zal toewijzen. 




De beoordeling
Uit de stukken en het verhandelde in raadkamer is het volgende gebleken.


Op 22 januari 2018 is op de voet van 94a Sv op de woning (conservatoir) beslag gelegd. 



Klager werd – kort gezegd – onder meer verdacht van deelneming aan een criminele organisatie, medeplegen gewoontewitwassen en medeplegen van het feitelijk leidinggeven aan het door een rechtspersoon begaan van valsheid in geschrifte



Klager is op 12 oktober 2020 ter zake van deze feiten veroordeeld. Het vonnis is nog niet onherroepelijk. Tevens is tegen klager een ontnemingsprocedure aanhangig gemaakt ter hoogte van € 2.038.886,00. 



Klager is mede-eigenaar van de woning met zijn ex-echtgenote [naam 2] . Op de woning zijn met de Rabobank twee hypothecaire leningen afgesloten, ten name van klager en [naam 2] . Aanleiding voor de indiening van het klaagschrift is de opzegging van de hypothecaire leningen door de bank. Klager en [naam 2] zijn voornemens de hypothecaire leningen aan de bank af te lossen met een lening verstrekt door de moeder van [naam 2] , [naam] , die daarvoor hypothecaire zekerheid wil vestigen op de woning. Klager verzoekt thans het beslag tijdelijk op te heffen om zo een nieuwe hypotheek ten gunste van [naam] te kunnen vestigen op de woning. 



De rechtbank stelt voorop dat het onderzoek in raadkamer naar aanleiding van een klaagschrift als bedoeld in artikel 552a Sv een summier karakter draagt.



Bij de beoordeling van een klaagschrift van de beslagene gericht tegen een beslag als bedoeld in art. 94a, tweede lid, Sv dient de rechter te onderzoeken a. of er ten tijde van zijn beslissing sprake is van verdenking van of veroordeling wegens een misdrijf waarvoor een geldboete van de vijfde categorie kan worden opgelegd en b. of zich niet het geval voordoet dat het hoogst onwaarschijnlijk is dat de strafrechter, later oordelend, aan de verdachte een verplichting tot betaling van een geldbedrag aan de staat ter ontneming van wederrechtelijk verkregen voordeel zal opleggen.



In het onderhavig geval is sprake van een voorwerp dat volgens het Openbaar Ministerie aan klager toebehoort en dat dient tot bewaring van het recht van verhaal voor een aan klager op te leggen verplichting tot betaling van een geldbedrag aan de staat ter ontneming van het door klager wederrechtelijk verkregen voordeel.



De rechtbank dient in dit geval te beoordelen of sprake is van een verdenking van een misdrijf waarvoor een geldboete van de vijfde categorie kan worden opgelegd en het niet hoogst onwaarschijnlijk is dat de strafrechter, later oordelend, in de ontnemingszaak tegen klager, aan hem de verplichting tot betaling aan de staat van het wederrechtelijk verkregen voordeel zal opleggen (artikel 94a lid 2 Sv).  



Op grond van de zich thans in het dossier bevindende stukken en het verhandelde in raadkamer is de rechtbank van oordeel dat het niet hoogst onwaarschijnlijk is dat de strafrechter, later oordelend, in de ontnemingszaak aan klager/veroordeelde de verplichting tot betaling aan de staat van het wederrechtelijk verkregen voordeel zal opleggen. Immers, klager is veroordeeld voor meerdere misdrijven waarop een geldboete van de vijfde boetecategorie is gesteld en tegen klager loopt thans een ontnemingsprocedure. 



De raadsman heeft gesteld dat deze zaak zich laat vergelijken met de situatie waarin het Openbaar Ministerie meewerkt aan verkoop van een woning onder zekerheidsstelling ex artikel 118a Sv. De raadsman heeft zich vervolgens op het standpunt gesteld dat artikel 552a Sv op vergelijkbare wijze zou voorzien in hetgeen klager verzoekt. 



Naar het oordeel van de rechtbank biedt de wet niet de mogelijkheid om op de voet van artikel 552a Sv het Openbaar Ministerie op deze wijze te dwingen mee te werken aan de door de raadsman voorgestelde zekerheidsstelling. 



Het beklag dient dan ook ongegrond te worden verklaard.



De rechtbank komt tot de volgende beslissing.


















De beslissing


De rechtbank komt tot de volgende beslissing.




De rechtbank verklaart het beklag ongegrond.


Deze beslissing is gegeven door
mr. H.E. Hoogendijk, 	voorzitter,
mr. C.M. Degenaar en mr. E. Akkermans  	rechters,
in tegenwoordigheid van mr. M. van Randeraat, 	griffier,
en in het openbaar uitgesproken op 1 maart 2022.



Tegen de beslissing van deze rechtbank staat voor klager beroep in cassatie bij de Hoge Raad open, in te stellen bij de griffie van deze rechtbank, binnen veertien (14) dagen na betekening van deze beschikking. 



",Rechtbank Amsterdam,2022-03-03,2022-03-03,21/6258,Uitspraak,,,Strafrecht,Op tegenspraak,"
Klaagschrift 552a Sv: ongegrond
","

Rechtspraak.nl

",Klaagschrift 552a Sv: ongegrond
576,ECLI:NL:RBROT:2022:1592,"

RECHTBANK ROTTERDAM


Zittingsplaats Rotterdam



Bestuursrecht



zaaknummer: ROT 22/688


uitspraak van de voorzieningenrechter van 1 maart 2022 in de zaak tussen

      [naam verzoekster], te [woonplaats verzoekster], verzoekster


en


de burgemeester van Hellevoetsluis, verweerder
(gemachtigde: mr. S. Yavuzyiğitoğlu,). 




Procesverloop


Met het besluit van 4 februari 2022 (het bestreden besluit) heeft verweerder heeft verweerder de woning van verzoekster voor de duur van zes maanden gesloten vanwege een overtreding van de Opiumwet.



Verzoekster heeft tegen dit besluit bezwaar gemaakt. Zij heeft de voorzieningenrechter verzocht om een voorlopige voorziening te treffen.



De voorzieningenrechter heeft het verzoek op 17 februari 2022 op zitting behandeld. Verzoekster is verschenen. Verweerder heeft zich laten vertegenwoordigen door zijn gemachtigde.





Overwegingen

1.1

Verzoekster woont in de woning aan de [adres]
(de woning). De partner van verzoekster, [naam] ([naam]), is de eigenaar van deze woning. Op 15 december 2021 is [naam] op verdenking van witwassen aangehouden in de woning en heeft de politie de woning doorzocht. In de woning is, onder andere, het volgende aangetroffen: 164,5 gram amfetamine, een zakje hasj, 2 (medische) weegschalen, een zakje lege ampullen, een kartonnen doos met enkele honderden lege gripzakjes en een busje pepperspray. De politie heeft haar bevindingen vastgelegd in een bestuurlijke rapportage van 5 januari 2022 en een aanvullende bestuurlijke rapportage van 5 februari 2022. 




1.2
Bij besluit van 19 januari 2022 heeft verweerder aan verzoekster een voornemen gestuurd om de woning voor de duur van zes maanden te sluiten. Op 27 januari 2022 heeft verzoekster haar zienswijze daaromtrent kenbaar gemaakt tijdens een zienswijze gesprek. Verzoekster heeft bij e-mail van 31 januari 2022 haar zienswijze aangevuld. Verweerder heeft vervolgens het bestreden besluit genomen.

2. Met het bestreden besluit heeft verweerder de woning vanaf 14 februari 2022 gesloten voor de duur van zes maanden. Verweerder heeft aan deze sluiting ten grondslag gelegd dat op basis van de constateringen van de politie aannemelijk is dat sprake was van handel in verdovende middelen vanuit de woning. In de woning is een handelshoeveelheid harddrugs aangetroffen en verweerder vindt het niet aannemelijk dat deze voor eigen gebruik zijn. Verweerder acht de sluiting van de woning aangewezen omdat drugs-gerelateerde activiteiten veelal overlast veroorzaken en het woon- en leefklimaat en het veiligheidsgevoel van om omwonenden aantasten. Verweerder heeft geen aanleiding gezien om op grond van bijzondere omstandigheden van zijn beleid af te wijken.

3. Verzoekster stelt zich op het standpunt dat het primaire besluit onzorgvuldig tot stand is gekomen en onvoldoende is gemotiveerd. Zij voert aan dat de zienswijze-procedure niet correct is uitgevoerd, omdat [naam] niet is gehoord. Als dit wel was gebeurd, was gebleken dat hij degene is die in verband kan worden gebracht met de aangetroffen verboden middelen. De rol van verzoekster is een andere dan die van [naam] en zij kan daarom niet als eigenaar van de woning verantwoordelijk worden gehouden voor wat er in die woning gebeurt. Daarnaast stelt verzoekster dat de sluiting van de woning disproportioneel is en getuigt van onevenredige hardheid. Van een verstoring van de openbare orde is volgens verzoekster geen sprake geweest.

4. Indien voorafgaand aan een mogelijk beroep bij de rechtbank tegen een besluit bezwaar is gemaakt, kan de voorzieningenrechter van de rechtbank die bevoegd kan worden in de hoofdzaak op grond van artikel 8:81, eerste lid, van de Algemene wet bestuursrecht (Awb) op verzoek een voorlopige voorziening treffen indien onverwijlde spoed, gelet op de betrokken belangen, dat vereist. Voor zover de daartoe uit te voeren toetsing meebrengt dat de rechtmatigheid van het bestreden besluit wordt beoordeeld, heeft het oordeel van de voorzieningenrechter een voorlopig karakter en is dat oordeel niet bindend voor de beslissing op bezwaar of in een eventuele beroepsprocedure.



Bevoegdheid


5. Niet is in geschil dat in de woning een handelshoeveelheid verdovende middelen is aangetroffen. Dit betekent dat verweerder bevoegd was tot sluiting van de woning op grond van artikel 13b van de Opiumwet over te gaan.



Noodzaak van de sluiting 




6.1.
Aan de hand van de ernst en omvang van de overtreding dient vervolgens te worden beoordeeld in hoeverre sluiting van de woning noodzakelijk is ter bescherming van het woon- en leefklimaat bij de woning en het herstel van de openbare orde.



6.2
De voorzieningenrechter stelt vast dat verweerder de noodzaak tot sluiting van de woning voornamelijk motiveert door te verwijzen naar de noodzaak van sluitingen van drugspanden in het algemeen. De vraag is echter of er een noodzaak is om deze specifieke woning te sluiten.



6.3
Naar het oordeel van de voorzieningenrechter moet deze vraag ontkennend worden beantwoord. Weliswaar is in de woning een handelshoeveelheid verdovende middelen aangetroffen, maar uit de bestuurlijke rapportage volgt niet dat de aanwezigheid van drugs in de woning heeft geleid tot overlast en/of aantasting van de leefomgeving en/of het veiligheidsgevoel van omwonenden. Daarnaast is niet gebleken van eerdere meldingen van drugsgerelateerde activiteiten in de woning en was er in de laatste vijf jaar geen sprake van antecedenten van [naam], en – naar de voorzieningenrechter aanneemt – ook niet van verzoekster, met betrekking tot de Opiumwet. Verder is, anders dan verweerder heeft geconcludeerd, uit de zienswijze van verzoekster, niet gebleken van ‘loop’ naar de woning. In de zienswijze heeft verzoekster verklaard dat geen sprake is van drugsverkeer van klanten, maar alleen van ‘vaste mensen’. Ter zitting heeft verzoekster toegelicht dat zij dit wat ongelukkig heeft geformuleerd en dat zij met ‘vaste mensen’ vrienden en familie bedoelt, die haar in de woning bezochten. Dit komt de voorzieningenrechter op voorhand niet onaannemelijk voor, ook omdat er verder geen aanwijzingen voor handel en/of overlast zijn. Verweerder heeft dit kennelijk verder ook niet laten onderzoeken. Daarbij zijn de drugs in beslag genomen en zit [naam] in voorlopige hechtenis. De gang van zaken in de strafzaak lijkt erop te wijzen dat hij voorlopig nog in voorlopige hechtenis blijft zitten; volgens verzoekster is er een proforma-zitting in de strafzaak op 29 maart 2022. 

7. Voor de voorzieningenrechter staat vast dat er een handelshoeveelheid harddrugs in de woning is aangetroffen. Er is niet gebleken van overlast of een ‘loop’ naar de woning en er is geen sprake van antecedenten of eerdere meldingen met betrekking tot de Opiumwet. Als de voorzieningenrechter alle informatie uit het dossier bij elkaar optelt, vindt zij dat er onvoldoende ligt om een woningsluiting noodzakelijk te achten. De voorzieningenrechter ziet hierin aanleiding om het bestreden besluit te schorsen.

8. De voorzieningenrechter wijst het verzoek toe en treft de voorlopige voorziening dat het bestreden besluit is geschorst tot twee weken na bekendmaking van de beslissing op bezwaar.

9. Omdat de voorzieningenrechter het verzoek toewijst, bepaalt zij dat verweerder aan verzoekster het door haar betaalde griffierecht vergoedt.

10. Voor een proceskostenveroordeling bestaat geen aanleiding.






Beslissing


De voorzieningenrechter:

- schorst het bestreden besluit tot twee weken na bekendmaking van de beslissing op bezwaar;
- draagt verweerder op het betaalde griffierecht van € 184,- aan verzoekster te vergoeden.



Deze uitspraak is gedaan door mr. I. Bouter, voorzieningenrechter, in aanwezigheid van 
mr. E. Huis-Grondman, griffier. De uitspraak is uitgesproken in het openbaar op 1 maart 2022.












griffier




voorzieningenrechter








Een afschrift van deze uitspraak is verzonden aan partijen op:




Tegen deze uitspraak staat geen hoger beroep of verzet open.
",Rechtbank Rotterdam,2022-03-01,2022-03-04,ROT 22/688,Uitspraak,,,Bestuursrecht,Eerste aanleg - enkelvoudig,"
Woningsluiting i.v.m. overtreding Opiumwet. Noodzaak tot sluiting niet voldoende aannemelijk gemaakt; geen sprake van overlast of ‘loop’ naar de woning. Motivering ziet voornamelijk op de noodzaak tot het sluiten van drugspanden in het algemeen en niet op de specifieke situatie van verzoekster. Vovo toegewezen.
","

Rechtspraak.nl

",Woningsluiting i.v.m. overtreding Opiumwet. Noodzaak tot sluiting niet voldoende aannemelijk gemaakt; geen sprake van overlast of ‘loop’ naar de woning. Motivering ziet voornamelijk op de noodzaak tot het sluiten van drugspanden in het algemeen en niet op de specifieke situatie van verzoekster. Vovo toegewezen.
577,ECLI:NL:RBZWB:2022:728,"

RECHTBANK ZEELAND-WEST-BRABANT


Bestuursrecht



zaaknummer: BRE 20/9769 WIA


uitspraak van 1 maart 2022 van de enkelvoudige kamer in de zaak tussen


      [naam eiser] , te [plaatsnaam] , eiser, 
gemachtigde: mr. M.M. van Woensel,


en




de Raad van bestuur van het Uitvoeringsinstituut werknemersverzekeringen (UWV; kantoor Eindhoven), verweerder. 





Procesverloop 
Eiser heeft beroep ingesteld tegen het besluit van 20 oktober 2020 (bestreden besluit) van het UWV over de beëindiging van zijn uitkering op grond van de Wet werk en inkomen naar arbeidsvermogen (Wet WIA). 


Het beroep zou worden besproken op de zitting van de rechtbank op 16 december 2021, maar heeft toen in verband met Covid 19-omstandigheden geen doorgang gevonden. Het beroep is uiteindelijk besproken op de zitting van 7 februari 2022. Hierbij waren aanwezig eiser, zijn gemachtigde en namens het UWV mr. C.J.G. Oom-Roumen. 




Overwegingen 
1.	Feiten en omstandigheden


Eiser is werkzaam geweest als warehouse medewerker. Voor dat werk is hij op 7 april 2015 uitgevallen vanwege psychische klachten. 



Bij besluit van 21 april 2017 heeft het UWV aan eiser met ingang van 8 juni 2017 een loongerelateerde WIA-uitkering toegekend naar een mate van arbeidsongeschiktheid van 51,61%. 



Bij besluit van 21 december 2018 is eisers loongerelateerde uitkering met ingang van 
23 februari 2019 beëindigd en is hij in aanmerking gebracht voor een loonaanvullings-uitkering. 



Bij besluit van 20 november 2019 (primair besluit) heeft het UWV eisers WIA-uitkering beëindigd met ingang van 21 januari 2020, omdat hij minder dan 35% arbeidsongeschikt is. 



Eiser heeft tegen dit besluit bezwaar gemaakt. 



Op 28 juli 2020 is eiser getroffen door een herseninfarct.



Bij het bestreden besluit is het bezwaar van eiser ongegrond verklaard.


2. 	Omvang geschil 


In geschil is of het UWV terecht eisers WIA-uitkering heeft beëindigd per 21 januari 2020.


3.	Wettelijk kader


Volgens artikel 5 van de Wet WIA is gedeeltelijk arbeidsgeschikt degene die als rechtstreeks en objectief medisch vast te stellen gevolg van ziekte, gebrek, zwangerschap of bevalling slechts in staat is met arbeid ten hoogste 65% te verdienen van het maatmaninkomen per uur, maar die niet volledig en duurzaam arbeidsongeschikt is. Dit betekent dat pas recht op uitkering bestaat bij een mate van arbeidsongeschiktheid van 35% of meer. 



Van belang is dan ook:

- of eiser medische beperkingen heeft en
- of hij daardoor geheel of gedeeltelijk niet meer in staat is met arbeid inkomsten te verwerven.


Op grond van artikel 2 van het Schattingsbesluit arbeidsongeschiktheidswetten (SB) wordt de beoordeling van de arbeids(on)geschiktheid gebaseerd op een verzekeringsgeneeskundig onderzoek en een arbeidsdeskundig onderzoek. Van het arbeidsdeskundig onderzoek kan worden afgezien als uit het verzekeringsgeneeskundig onderzoek blijkt dat betrokkene geen benutbare mogelijkheden heeft. Benutbare mogelijkheden zijn alleen dan niet aanwezig als:



betrokkene is opgenomen in een ziekenhuis of in een instelling;


betrokkene bedlegerig is;


betrokkene voor het uitvoeren van activiteiten van het dagelijks leven dermate afhankelijk is dat hij lichamelijk niet zelfredzaam is; of


betrokkene als gevolg van een ernstige psychische stoornis in zijn zelfverzorging, in zijn directe samenlevingsverband alsook in zijn sociale contacten, waaronder zijn werkrelaties, niet of dermate minimaal functioneert dat hij psychisch niet zelfredzaam is.



4.	Medische beoordeling


Het bestreden besluit, voor zover dit ziet op de medische beoordeling, is gebaseerd op rapportages van een verzekeringsarts en een verzekeringsarts bezwaar en beroep (verzekeringsarts b&b) van het UWV.



4.1
De verzekeringsarts heeft eiser gezien op het spreekuur, hem psychisch onderzocht en dossieronderzoek verricht. De verzekeringsarts rapporteert dat er bij eiser een borderline persoonlijkheidsstoornis en ADHD met veel impulsiviteit is vastgesteld. Beide condities hebben geleid tot depressieve klachten waarvoor behandeling noodzakelijk was. Met behandeling zijn de klachten duidelijk verminderd. Uiteraard blijven er volgens de verzekeringsarts, gelet op de persoonlijkheidsproblematiek en de aandachttekortstoornis structurele beperkingen bestaan in het persoonlijk en sociaal functioneren. Om met deze beperkingen beter om te kunnen gaan blijft eiser onder begeleiding. Bij oriënterend psychisch onderzoek is er volgens de verzekeringsarts op dit moment geen sprake van een volledige depressieve of angstige stoornis of andere acute psychopathologie. Eiser heeft ook fysieke problematiek. Hij heeft cardiale klachten en een hernia. Er was geen noodzaak voor een (sub)acute ingreep. De klachten zijn duidelijk verminderd met conservatieve therapie. Gelet op de gestelde diagnosen is het wel plausibel dat eiser niet geschikt is voor zware fysieke arbeid. Bij de laatste beoordeling is een urenbeperking gesteld omdat eiser toen een intensieve behandeling volgde. Een urenbeperking is nu niet meer aan de orde. Er is geen sprake van verminderde beschikbaarheid vanwege behandeling of opname, noch van een aandoening die energetische beperkingen geeft en evenmin is er aanleiding om op preventieve gronden tot een urenbeperking te komen als er rekening wordt gehouden met de beperkingen. De beperkingen en de belastbaarheid van eiser heeft de verzekeringsarts neergelegd in de Functionele Mogelijkheden Lijst (FML) van 14 november 2019. 


De verzekeringsarts b&b heeft eiser telefonisch gehoord en dossieronderzoek verricht. Hij heeft daarbij kennis genomen van de medische informatie van de GGZ van 29 maart 2016, van Ergatis van 30 mei 2016 en van GGZ Breburg van juni/juli 2016. Verder heeft de verzekeringsarts b&b de door eiser ingebrachte informatie van psycholoog [naam psycholoog] van GGZ Breburg van 27 februari 2020 in zijn onderzoek betrokken. De verzekeringsarts b&b rapporteert dat eiser niet voldoet aan de criteria om volledige arbeidsongeschiktheid op medische gronden aan te nemen. Eiser was rond de datum in geding ADL-zelfredzaam, deed wat huishoudelijk werk, zat veel achter de computer en was reisvaardig/reed auto. Er was dus geen sprake van een opname, bedlegerigheid, ADL-afhankelijkheid, sterk wisselende mogelijkheden noch was eiser op basis van een ernstige psychische stoornis sterk beperkt in persoonlijk of sociaal functioneren op drie niveaus. Eiser heeft ter onderbouwing van zijn standpunt dat zijn psychische klachten en beperkingen zijn onderschat medische informatie van de psycholoog overgelegd. De verzekeringsarts b&b heeft het primair onderzoek en belastbaarheidsoordeel aan zijn eigen gegevens en die van de psycholoog getoetst. De verzekeringsarts b&b stelt dat eiser bekend is met een borderline persoonlijkheidsstoornis die in 2017 succesvol is behandeld met dialectische gedragstherapie. De zelfbeschadiging en suïcidale neigingen namen sterk af dan wel verdwenen naar de achtergrond. De aanzegging dat eisers WIA-uitkering zou worden ingetrokken zorgde tijdelijk voor een toename van het zelfbeschadigend gedrag maar van een wijziging van diagnose is geen sprake. De toename was ook niet zo ernstig dat eiser moest worden opgenomen of zijn medicatie moest worden gewijzigd. Wel toont deze opvlamming volgens de verzekeringsarts b&b de mentale kwetsbaarheid/gevoeligheid voor stress. Dat past geheel bij de persoonlijkheidsstoornis. De verzekeringsarts b&b ziet eisers kwetsbaarheid terug in de FML. De informatie van de psycholoog geeft echter aanleiding tot enige bijstelling. Het vergaande gebrek aan zelfvertrouwen, de moeite die eiser heeft met grenshantering en ‘eagerness to please’ maken dat eiser aanvullend is aangewezen op vaste bekende werkwijzen en beperken hem op samenwerken, klantcontact en leidinggeven. De verzekeringsarts b&b heeft eisers beperkingen en de belastbaarheid neergelegd in de gewijzigde FML van 12 september 2020. 




4.2

Medische beroepsgronden



Eiser heeft tegen het medisch oordeel van het UWV aangevoerd dat de verzekeringsartsen zijn psychische problematiek hebben onderschat. Het is voor hem onmogelijk om te werken. Hij is daar mentaal nog niet aan toe. Ter onderbouwing van dit standpunt verwijst eiser naar de informatie van psycholoog [naam psycholoog] . De verzekeringsarts b&b heeft deze informatie alleen ter kennisgeving aangenomen omdat de psycholoog niet bevoegd en deskundig zou zijn om uitspraken te doen over het arbeidsvermogen. Die informatie is echter niet zonder betekenis. De psycholoog stelt dat eiser probeert stappen te maken maar dat het niet lukt om de stap naar arbeid te zetten. De psycholoog vreest dat eiser zich voorbij loopt om te kunnen voldoen aan de verwachtingen. Eiser vindt het onbegrijpelijk dat de verzekeringsarts b&b dit denkt te voorkomen door hem te beperken op vaste bekende werkwijzen, samenwerken, klantcontact en leidinggeven. Voor eiser voelt dit alsof wordt miskend wat daadwerkelijk speelt. Eiser acht de beperkingen in de FML niet afdoende. Het herseninfarct in 2020 wijst daar volgens hem op. Eiser meent dat dit samenhangt met het besluit van het UWV en de angst voor de gevolgen daarvan voor hem. Ter onderbouwing van zijn standpunt heeft eiser voorts (ongedateerde) informatie overgelegd van cliëntondersteuner [naam clientondersteuner] van MEE. 




4.3

Oordeel van de rechtbank 



Uit de rapportages van de verzekeringsartsen leidt de rechtbank af dat zij op de hoogte waren van eisers klachten, waaronder zijn psychische. Zo vermeldt de primaire verzekeringsarts onder meer bij medische overwegingen en diagnose dat er sprake is van een borderline persoonlijkheidsstoornis en ADHD. De verzekeringsarts b&b heeft onder meer gerefereerd aan het bezwaarschrift waarin uitgebreid eisers ziekte- en behandelgeschiedenis is beschreven en hij vermeldt zelfbeschadiging en suïcidale neigingen. De verzekeringsartsen hebben naar de psychische klachten van eiser onderzoek gedaan. De primaire verzekeringsarts heeft eiser gezien, hem psychisch onderzocht en dossieronderzoek verricht. De verzekeringsarts b&b heeft eiser telefonisch gesproken, ook dossieronderzoek verricht en medische informatie van psycholoog [naam psycholoog] van 27 februari 2020 in zijn onderzoek betrokken. Daarmee is het medisch onderzoek naar het oordeel van de rechtbank zorgvuldig verricht.



Eiser betwist dat het medisch onderzoek zorgvuldig is geweest. Hij acht zich op datum in geding, 21 januari 2020, nog niet in staat om arbeid te verrichten. Ter onderbouwing verwijst eiser naar de informatie van psycholoog [naam psycholoog] van 27 februari 2020. [naam psycholoog] geeft daarin aan dat hij van mening is dat het nog te vroeg is voor eiser om deel te nemen aan het reguliere arbeidsproces. Volgens eiser heeft de verzekeringsarts b&b onvoldoende rekening gehouden met deze informatie. 



De rechtbank acht het voorstelbaar dat een behandelaar van mening is dat hij een oordeel kan geven over de arbeids(on)geschiktheid van zijn cliënt; dat juist hij degene is die daarover iets kan zeggen, omdat hij de patiënt kent. Het is echter, op basis van wet- en regelgeving, voorbehouden aan een verzekeringsarts van het UWV om de belastbaarheid van een aanvrager in het kader van de WIA te beoordelen en zijn beperkingen (eventueel) vast te leggen in een FML. De verzekeringsarts is daarbij niet gebonden aan de opvatting van de behandelaar, die in dit geval geen arts is, daarover.



De opvatting van [naam psycholoog] komt er op neer dat eiser (vooralsnog) niet in staat is om te werken; dat hij (nog) volledig arbeidsongeschikt is. Daarvan kan echter pas sprake zijn als er geen benutbare mogelijkheden zijn. De criteria daarvoor zijn vastgelegd in artikel 2 van het SB. Niet is gebleken dat eiser aan die criteria voldoet. Ter zitting is namens eiser ook erkend dat die criteria niet op hem van toepassing zijn. Van volledige arbeidsongeschiktheid op medische gronden kan dan ook geen sprake zijn. Het UWV was als gevolg daarvan gehouden om over te gaan tot een arbeidsdeskundig onderzoek.  



Overigens is het niet zo dat de verzekeringsarts b&b in het geheel geen gewicht heeft toegekend aan de informatie van [naam psycholoog] . Die informatie is voor de verzekeringsarts b&b namelijk reden geweest om de FML te wijzigen en eisers belastbaarheid verder te beperken. Eisers stelling dat de verzekeringsarts b&b onvoldoende rekening heeft gehouden met deze informatie volgt de rechtbank niet. 



Naar het oordeel van de rechtbank is niet gebleken dat de verzekeringsartsen een onjuist beeld hadden van eisers belastbaarheid en dat in de FML van 12 september 2020 zijn beperkingen zijn onderschat. In de informatie van [naam clientondersteuner] ziet de rechtbank evenmin aanleiding voor die conclusie. Behalve dat uit deze informatie blijkt dat [naam clientondersteuner] pas ruim na de datum in geding bij eiser betrokken is geraakt, blijkt daaruit niet van andere informatie op datum in geding dan waarmee de verzekeringsartsen al rekening hebben gehouden, zoals een borderline persoonlijkheidsstoornis, depressiviteit, zelfbeschadiging en suïcidale neigingen. Voor de verdere beoordeling gaat de rechtbank dan ook uit van de belastbaarheid die is neergelegd in de FML van 12 september 2020.



5.	Arbeidsdeskundig onderzoek




5.1
Een arbeidsdeskundige van het UWV heeft, rekening houdend met de vastgestelde FML 14 november 2019 de volgende functies ten grondslag gelegd aan de berekening van de mate van arbeidsongeschiktheid: productiemedewerker textiel (Sbc-code 272043), productiemedewerker industrie (Sbc-code 111180) en samensteller (Sbc-code 271130). 


Een arbeidsdeskundige bezwaar en beroep (arbeidsdeskundige b&b) heeft, met inachtneming van de gewijzigde FML van 12 september 2020, de door de primaire arbeidsdeskundige geduide functies beoordeeld op geschiktheid. De arbeidsdeskundige b&b heeft binnen Sbc-code 271130 de functie assemblagemedewerker verworpen en binnen Sbc-code 111190 de functie inpakker koekjes, vanwege de belasting op samenwerken respectievelijk hoog handelingstempo. De arbeidsdeskundige b&b heeft de berekening van de mate van arbeidsongeschiktheid uiteindelijk gebaseerd op dezelfde functies als de primaire arbeidsdeskundige: productiemedewerker textiel (Sbc-code 272043), samensteller (Sbc-code 271130) en productiemedewerker industrie (Sbc-code 111180). 




5.2

	Arbeidskundige beroepsgronden



Eiser heeft gesteld dat hij door zijn psychische beperkingen (nog) niet kan werken. Door te concluderen dat hij verschillende functies kan verrichten is aan de ernst van zijn beperkingen voorbij gegaan.




5.3

Oordeel van de rechtbank 



De rechtbank ziet geen aanleiding voor de conclusie dat de voor eiser geselecteerde functies in medisch opzicht niet passend zijn. Naar haar oordeel hebben de arbeidsdeskundigen inzichtelijk gemotiveerd dat, uitgaande van de vastgestelde beperkingen, eiser de werkzaamheden kan verrichten die verbonden zijn aan deze functies. 



Eisers standpunt dat hij niet in staat is de geduide functies te verrichten, vloeit voort uit zijn opvatting dat hij in het geheel niet in staat is om te werken. Zoals reeds overwogen acht de rechtbank die stelling niet juist.



De hiervoor genoemde functies mochten worden gebruikt voor de berekening van de mate van arbeidsongeschiktheid.


6.	Mate van arbeidsongeschiktheid 


Op basis van de inkomsten die eiser met de geduide functies zou kunnen verdienen, heeft het UWV een berekening gemaakt die leidt tot de conclusie dat eiser minder dan 35% arbeidsongeschikt is. Omdat eiser tegen deze berekening geen gronden naar voren heeft gebracht, gaat de rechtbank uit van deze mate van arbeidsongeschiktheid. 



Omdat pas recht bestaat op een WIA-uitkering bij een mate van arbeidsongeschiktheid van 35% of meer, heeft het UWV de WIA-uitkering terecht beëindigd per 21 januari 2020.


7.	Conclusie


Het beroep zal ongegrond worden verklaard.



Er is geen reden voor een proceskostenveroordeling. Ook bestaat geen aanleiding om te bepalen dat het griffierecht aan eiser moet worden vergoed.





Beslissing
De rechtbank verklaart het beroep ongegrond.


Deze uitspraak is gedaan door mr. drs. E.J. Govaers, rechter, in aanwezigheid van 
mr. H.D. Sebel, griffier, op 1 maart 2022 en openbaar gemaakt door middel van geanonimiseerde publicatie op www.rechtspraak.nl.






griffier	rechter




Afschrift verzonden aan partijen op:





Rechtsmiddel
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep. 

",Rechtbank Zeeland-West-Brabant,2022-03-01,2022-02-14,AWB- 20_9769,Uitspraak,,,Bestuursrecht,Eerste aanleg - enkelvoudig,"
WIA
","

Rechtspraak.nl

",WIA
578,ECLI:NL:RBZWB:2022:1028,"

RECHTBANK ZEELAND-WEST-BRABANT
Zittingsplaats Breda


Bestuursrecht 



zaaknummer: BRE 19/5021 PW


uitspraak van de enkelvoudige kamer van 1 maart 2022 in de zaak tussen



      [naam eiser] , te [plaatsnaam] , eiser
gemachtigde: mr. F. Ben-Saddek,


en


de Raad van bestuur van de Sociale Verzekeringsbank Breda (Svb), verweerder.




Procesverloop


In de besluiten van 19 maart 2019 (primaire besluiten) heeft de Svb de Aanvullende Inkomensvoorziening Ouderen (AIO) van eiser en zijn echtgenote, [naam echtgenote] , met ingang van 3 juli 2008 ingetrokken en de ten onrechte betaalde AIO-aanvulling over de periode van juli 2008 tot en met oktober 2018 ten bedrage van € 50.649,81 teruggevorderd. 



In het besluit van 17 september 2019 (bestreden besluit) heeft de Svb het bezwaar van eiser tegen de primaire besluiten ongegrond verklaard.



Eiser heeft tegen het bestreden besluit beroep ingesteld. 



De Svb heeft een verweerschrift ingediend. 



Het beroep is besproken op de zitting van de rechtbank op 3 juni 2020. Eiser is in persoon verschenen, bijgestaan door zijn gemachtigde en tolk [naam tolk] . Voor de Svb is 
mr. A. Marijnissen als gemachtigde verschenen. Ter zitting is de behandeling geschorst. Op 10 februari 2022 heeft een nadere zitting plaatsgevonden. Hierbij waren aanwezig eisers gemachtigde en namens de Svb mr. P.C.A. Buskens. 




Overwegingen

1.	Feiten en omstandigheden 


Op 5 september 2008 heeft eiser bij de Svb een aanvraag ingediend voor een (aanvullende) bijstandsuitkering. De vragen over onroerende zaken in of buiten Nederland heeft eiser op die aanvraag niet beantwoord.



Bij besluit van 25 september 2008 heeft de Svb aan eiser met ingang van 3 juli 2008 bijstand op grond van de Wet werk en bijstand toegekend. Daarbij is uitgegaan van het normbedrag voor een gezamenlijke huishouding. Op dit normbedrag is het pensioen op grond van de Algemene Ouderdomswet (AOW) van eiser en zijn echtgenote in mindering gebracht. In de bijlage bij dit besluit is aangegeven dat wijzigingen in het vermogen, zoals een ontvangen erfenis of schenking, bij de Svb gemeld dienen te worden.



Bij brief van 29 juli 2014 heeft de Svb aan eiser verzocht om het formulier ‘Verblijf en vermogen buiten Nederland’ in te vullen en te retourneren. Eiser wordt daarvoor een termijn gegeven tot 18 augustus 2014. In deze brief is vermeld dat het een wettelijke verplichting is om vermogen door te geven aan de Svb. Het bezit, al dan niet samen met anderen, van een woning of een stuk (onbebouwde) grond valt hier ook onder, ook als dit in het buitenland is.



Bij besluit van 10 september 2014 heeft de Svb de AIO-aanvulling van eiser en zijn echtgenote met ingang van 1 september 2014 opgeschort, omdat de juiste hoogte van de AIO-aanvulling niet kan worden vastgesteld. Het formulier ‘Verblijf en vermogen buiten Nederland’ is – ook na rappel – niet geretourneerd. 



Eiser en zijn zoon hebben vervolgens op 8 oktober 2014 een bezoek gebracht aan de Svb. Blijkens het ‘Telefoonrapport’ heeft eiser toen onder meer aangegeven geen vermogen buiten Nederland te hebben. 



Bij besluit van 10 oktober 2014 heeft de Svb met ingang van oktober 2014 de betaling van de AIO-aanvulling aan eiser en zijn echtgenote hervat, omdat op 8 oktober 2014 alsnog de gevraagde informatie is verstrekt.



Naar aanleiding van een anonieme melding, dat eiser een huis heeft in Marokko, is de Svb een onderzoek gestart. Eiser heeft in het kader van dat onderzoek op 4 oktober 2018 verklaard dat hij in Marokko een huisje heeft in de bergen. Dat huisje is niet zoveel waard. Eiser heeft dit huis gebouwd onder meer van het geld dat hij in Nederland heeft verdiend bij [naam bedrijf] . 



Bij brief van 10 oktober 2018 heeft de Svb aan eiser het nummer van zijn Carte Nationale d’Identité Electronique (CNIE) gevraagd om onderzoek te doen in Marokko. Volgens de Svb kunnen de Marokkaanse instanties zonder CNIE-nummer de vereiste informatie niet of moeilijk verstrekken. En bij brief van 25 oktober 2018 heeft de Svb aan eiser verzocht om het formulier ‘Verblijf en vermogen buiten Nederland’ in te vullen en te retourneren.

Bij besluit van 26 oktober 2018 heeft de Svb de betaling van de AIO-aanvulling van eiser en zijn echtgenote met ingang van 1 november 2018 geblokkeerd. Uit onderzoek is de Svb gebleken dat eiser in het bezit is van onroerend goed in Marokko. Deze gegevens zijn van belang voor de AIO-aanvulling. De Svb heeft bij brieven van 10 en 25 oktober 2018 verzocht om aanvullende gegevens te overleggen. Omdat niet duidelijk is of er nog recht bestaat op AIO-aanvulling heeft de Svb de betaling daarvan voorlopig gestopt. Eiser wordt alsnog tot 13 november 2018 gegeven voor het overleggen van de gevraagde gegevens.



Bij brief van 14 november 2018 heeft de Svb aan eiser verzocht het formulier ‘Onderzoek vermogen buiten Nederland’ en een machtiging in te vullen en deze voor 17 december 2018 te retourneren. Bij brief van 10 januari 2019 heeft de Svb gerappelleerd en een termijn tot 
24 januari 2019 gegeven. Bij brief van 30 januari 2019 is deze termijn verlengd tot 
13 februari 2019 en bij brief van 20 februari 2019 tot 6 maart 2019.



Op 27 november 2018 heeft eisers dochter over de brief van 14 november 2018 contact opgenomen met de Svb. Zij heeft in dat gesprek onder meer aangegeven dat eisers onroerend goed in Marokko weleens € 100.000,- tot € 150.000,- waard zou kunnen zijn.



Met de primaire besluiten heeft de Svb de AIO-aanvulling van eiser en zijn echtgenote met ingang van 3 juli 2008 ingetrokken en de ten onrechte betaalde AIO-aanvulling over de periode van juli 2008 tot en met oktober 2018 ten bedrage van € 50.649,81 teruggevorderd. De Svb stelt dat zij verschillende malen heeft verzocht om aanvullende informatie over eisers onroerend goed in Marokko om te beoordelen of recht bestaat op AIO-aanvulling. Eiser heeft aan die verzoeken geen gehoor gegeven. Eiser heeft volgens de Svb niet voldaan aan de inlichtingenplicht en niet aannemelijk gemaakt dat hij recht heeft op een AIO-aanvulling. 



Eiser heeft tegen de primaire besluiten bezwaar gemaakt. In bezwaar heeft hij het formulier ‘Onderzoek vermogen buiten Nederland’ ingevuld en ondertekend, en op 27 augustus 2019 overgelegd. Eiser heeft daarop het adres van de woning in Marokko vermeld en zijn CNIE-nummer. De vraag wie de andere mede-eigenaar is van de woning in Marokko heeft eiser beantwoord met ‘geen’. De machtiging heeft eiser toen niet geretourneerd.


2. 	Bestreden besluit


Met het bestreden besluit heeft de Svb eisers bezwaren tegen de primaire besluiten ongegrond verklaard. De Svb heeft naar aanleiding van een anonieme tip onderzoek ingesteld naar de rechtmatigheid van eisers AIO-aanvulling. In het kader van dat onderzoek is eiser gehoord. Uit eisers verklaring op 4 oktober 2018 blijkt dat hij een woning in Marokko bezit en dat die woning is gebouwd met het geld dat hij heeft verdiend bij [naam bedrijf] . Eiser heeft op het formulier van 29 juli 2019 voorts aangegeven dat er geen andere eigenaren zijn. Eisers stelling in bezwaar dat er sprake is van een onverdeelde boedel en gezamenlijk eigendom, is niet te rijmen met die eerdere verklaringen, niet onderbouwd en bovendien niet relevant. Niet van belang is namelijk op welke manier eiser in het bezit is gekomen van de woning. Eiser heeft verder gesteld dat de woning alleen emotionele waarde heeft en niet verkoopbaar is. Eisers dochter heeft echter verklaard dat de woning een waarde heeft van € 100.000,- tot € 150.000,-. De Svb heeft geprobeerd nader onderzoek te doen naar de waarde van eisers woning. Eiser is verzocht om informatie over deze woning, maar ondanks herhaalde verzoeken heeft hij geen informatie verstrekt. De Svb heeft eiser daarnaast een machtiging toegezonden om in Marokko onderzoek te kunnen doen naar de woning. Die machtiging heeft eiser echter niet geretourneerd. Daardoor heeft de Svb in Marokko geen onderzoek kunnen doen naar eisers woning. Behalve dat de bewijslast van de waarde van de woning op eiser rust, heeft hij dus ook niet meegewerkt aan een onderzoek van de Svb daarnaar. De Svb stelt dat eiser de inlichtingenplicht heeft geschonden, omdat hij nooit melding heeft gemaakt van zijn woning in Marokko. Als gevolg daarvan is het recht op AIO-aanvulling niet vast te stellen. De Svb stelt dat zij de AIO-aanvulling mocht intrekken en de teveel betaalde AIO mocht terugvorderen. Volgens de Svb zijn er geen dringende redenen die maken dat geheel of gedeeltelijk van intrekking of terugvordering afgezien had moeten worden. 


3. 	Beroepsgronden


Eiser heeft in beroep erkend dat hij geen melding heeft gemaakt van zijn woning in Marokko. Er is echter geen sprake van kwade trouw. Eiser wist niet dat een woning die is verkregen op basis van een onverdeelde erfenis gemeld moest worden. Eiser heeft daarom tijdens het huisbezoek direct toegegeven dat er sprake is van een woning in Marokko, eisers voormalig ouderlijke woning in een bergdorp. Eiser heeft verder aangegeven dat hij de waarde van de woning niet weet. Volgens eiser heeft de woning alleen emotionele waarde. De woning is beschadigd en onverkoopbaar door een veelvoud aan eigenaren, terwijl er geen eigendoms- of kadastrale akte is. De Svb is voor de waarde van eisers woning uitgegaan van de verklaring van zijn dochter, maar die verklaring is niet onderbouwd en door de Svb ook niet geverifieerd. Eiser stelt dat hij van meet af aan consistent heeft verklaard over de eigendom van zijn woning en het adres daarvan. De Svb had navraag over deze woning kunnen doen in Marokko, over de eigenaren en de verkoopbaarheid. Eiser stelt dat de Svb daarvoor geen machtiging nodig heeft. Volgens eiser kan de Svb middels een commissie zoals bedoeld in artikel 30a van het Administratief Akkoord onderzoek laten verrichten naar een woning waarvan het adres bekend is. Eiser is overigens alsnog bereid een machtiging, specifiek alleen voor zijn woning in Marokko, aan de Svb af te geven. 



In beroep heeft eiser alsnog een ondertekende machtiging van december 2019 overgelegd, waarbij hij aan de Svb toestemming verleent voor het inwinnen van informatie over de woning in het dorp Douar Bousaida, Centre Taourirt, Al Hoeceima, Marokko. Na schorsing van het onderzoek ter zitting heeft eiser een algemene machtiging, ondertekend op 7 januari 2021, overgelegd.



Volgens eiser volstaat de algemene machtiging om informatie bij de lokale autoriteiten in Marokko op te vragen. Die autoriteiten hebben eiser dit mondeling bevestigd toen hij in Marokko was.


4.	Verweer


De Svb stelt dat eiser in eerste instantie heeft verklaard dat hij het huis in Marokko heeft laten bouwen van het geld dat hij heeft verdiend bij [naam bedrijf] . In bezwaar heeft eiser aangegeven dat hij het huis heeft geërfd van zijn ouders. Tijdens de zitting van de rechtbank op 3 juni 2020 heeft eiser verklaard dat zijn ouders in de jaren ‘80 van de vorige eeuw zijn overleden. Voor de Svb staat dan ook vast dat eiser bij zijn aanvraag om een bijstandsuitkering in 2008 de inlichtingenplicht heeft geschonden. Daardoor kan niet worden vastgesteld of eiser in bijstandbehoeftige omstandigheden heeft verkeerd. Het is aan eiser om aan te tonen dat hij, ondanks schending van de inlichtingenplicht, recht had op een AIO-aanvulling. 



Eiser heeft zowel tijdens het primaire onderzoek als in bezwaar geweigerd aan de Svb een machtiging te verstrekken waarmee onderzoek kan worden gedaan naar eisers inkomen en vermogen. In bezwaar heeft de Svb aangeboden een taxatie te verrichten als eiser daartoe een machtiging verstrekt. Eiser heeft echter geweigerd hieraan mee te werken.



De Svb heeft zich in beroep alsnog bereid verklaard om onderzoek te doen in Marokko. Omdat bij vergelijkbare onderzoeken in Marokko de algemene machtiging niet altijd toereikend is gebleken, heeft de Svb aangegeven naast de algemene machtiging ook een specifieke machtiging per adres nodig te hebben. Om de specifieke machtiging te kunnen opstellen heeft de Svb kopieën van het volledige identiteitsbewijs van eiser nodig. Daarnaast achtte de Svb antwoord op de vraag of eiser bereid is om een telefoonnummer van een contactpersoon op te geven, van belang. Eiser heeft een algemene machtiging ondertekend maar verdere medewerking geweigerd.



De Svb stelt zich zeer soepel te hebben opgesteld door in beroep eiser alsnog in de gelegenheid te stellen haar te machtigen nader onderzoek te doen. In het verleden volstond een algemene machtiging. Inmiddels is de procedure iets gewijzigd en worden enige aanvullende eisen gesteld. Die worden daarom nu ook van eiser verlangd.


5.	Wettelijk kader


Het toepasselijke wettelijk kader is opgenomen in de bijlage bij deze uitspraak. 


6.	Oordeel van de rechtbank 


Ter beoordeling ligt aan de rechtbank voor of de Svb op goede gronden de AIO-aanvulling van eiser en zijn echtgenote met ingang van 3 juli 2008 heeft ingetrokken en teruggevorderd. De te beoordelen perioden betreffen de periode van 3 juli 2008 tot en met 19 maart 2019 (voor zover het de intrekking betreft) en de periode van juli 2008 tot en met oktober 2018 (voor zover het de terugvordering betreft).



Intrekking van bijstand is een voor de betrokkene belastend besluit. Daarom rust de bewijslast om aannemelijk te maken dat aan de voorwaarden voor deze intrekking is voldaan in beginsel op de bijstandverlenende instantie. Dit betekent dat de bijstandverlenende instantie de nodige kennis over de relevante feiten moet verzamelen. 



Schending van de inlichtingenverplichting levert volgens vaste rechtspraak van de Centrale Raad van Beroep (CRvB) een rechtsgrond op voor intrekking van bijstand, indien als gevolg daarvan niet kan worden vastgesteld of, en zo ja in hoeverre, de betrokkene verkeert in bijstandbehoevende omstandigheden. Het is dan aan betrokkene om aannemelijk te maken dat hij, indien hij destijds wel aan de inlichtingenverplichting zouden hebben voldaan, over de betreffende periode recht op volledige dan wel aanvullende bijstand hebben gehad.



Niet in geschil is dat eiser een huis in Marokko heeft, al dan niet in mede-eigendom. Dat gegeven kan van belang zijn voor het recht op AIO-aanvulling. Eiser had van die woning dan ook bij de Svb melding moeten maken. Dat hij dat had moeten doen, had hij moeten en kunnen weten. Zo is in de bijlage bij het besluit tot toekenning van de uitkering van 
25 september 2008 vermeld dat vermogen, zoals een ontvangen erfenis of schenking, aan de Svb moet worden gemeld. Ook in de brief van de Svb van 29 juli 2014 is vermeld dat vermogen – zoals bezit, al dan niet samen met anderen, van een woning of en stuk (onbebouwde) grond, ook als dit in het buitenland is – dient te worden doorgegeven. Dit staat in essentie ook in de brieven van 10 september 2014, 17 mei 2016, 11 mei 2017 en 9 mei 2018. Daarnaast heeft de Svb op 8 april 2014 expliciet gevraagd naar vermogen buiten Nederland. Die vraag is toen door eiser ontkennend beantwoord. Eisers stelling dat hij niet wist dat een woning die is verkregen op basis van een onverdeelde erfenis gemeld moest worden, kan dan ook niet worden gevolgd. Door geen melding te maken van de woning heeft eiser de inlichtingenplicht geschonden. Het ligt daarom op zijn weg om aannemelijk te maken dat hij, als hij wel melding had gemaakt van de woning, recht zou hebben op (gedeeltelijke) AIO-aanvulling.
Eiser is daarin naar het oordeel van de rechtbank niet geslaagd. Eiser heeft gesteld dat de woning in Marokko geen waarde heeft en onverkoopbaar is, maar hij heeft geen gegevens overgelegd ter onderbouwing van deze stelling. Eiser heeft, behalve de in bezwaar overgelegde adresgegevens, in het geheel geen gegevens over (de waarde van) de woning overgelegd. 



De Svb heeft aangeboden onderzoek te doen naar de woning in Marokko. Naar het oordeel van de rechtbank was de Svb daartoe niet gehouden. Aangezien eiser de inlichtingenplicht heeft geschonden, waardoor het recht op AIO-aanvulling over de te beoordelen periode niet meer kon worden vastgesteld, lag het – zoals reeds overwogen – op zijn weg om aannemelijk te maken dat hij desondanks recht daarop had.



De rechtbank stelt verder voorop dat het in beginsel aan de Svb is om te bepalen hoe het onderzoek plaatsvindt. De Svb is niet verplicht om een ad hoc commissie zoals bedoeld in artikel 30a van de Administratief Akkoord in te schakelen en onderzoek te laten doen.



Naar het oordeel van de rechtbank heeft eiser onvoldoende medewerking verleend aan het onderzoek van de Svb. De Svb heeft bij brief van 14 november 2018 aan eiser verzocht om het formulier ‘Onderzoek vermogen buiten Nederland’ in te vullen en een machtiging, zodat zij informatie over eisers inkomsten en vermogen buiten Nederland kan opvragen. De Svb heeft verschillende keren gerappelleerd. Uiteindelijk heeft zij in bezwaar wel het formulier ‘Onderzoek vermogen buiten Nederland’ ingevuld retour ontvangen met daarop het CNIE nummer, maar eiser heeft toen de machtiging niet ingevuld geretourneerd. 



Ook in beroep heeft eiser niet voldaan aan hetgeen de Svb heeft gevraagd om onderzoek in Marokko te kunnen doen. Weliswaar heeft eiser na schorsing van het onderzoek ter zitting een machtiging getekend, maar niet een kopie van zijn identiteitsbewijs overgelegd, zoals na de schorsing ook verzocht door de Svb. Ter zitting heeft de Svb toegelicht dat in de praktijk is gebleken dat een algemene machtiging niet altijd toereikend is om onderzoek te doen naar een specifiek adres, om een specifiek adres ter plaatse te kunnen taxeren. Daarom is op basis van afspraken met de autoriteiten in Marokko, naast de algemene machtiging, een specifieke machtiging per adres nodig. Om die te kunnen opstellen en legaliseren zijn kopieën van het volledige identiteitsbewijs van eiser nodig. Die zijn dan ook van eiser gevraagd, maar niet verkregen.



De rechtbank heeft geen reden om te twijfelen aan de uitleg van de Svb. Bovendien is het in beginsel aan de Svb om te bepalen op welke manier zij haar onderzoek inricht en wat zij daarvoor vereist. Naar het oordeel van de rechtbank heeft de Svb van eiser in dat kader in redelijkheid kopieën van zijn identiteitsbewijs mogen verlangen. 



Eiser heeft betwist dat een specifieke machtiging nodig is om in Marokko onderzoek te kunnen doen. Eiser heeft gesteld dat de autoriteiten in Marokko mondeling aan hem hebben meegedeeld dat een algemene machtiging volstaat en die heeft hij overgelegd. 



Eiser heeft deze stelling echter niet onderbouwd met stukken. De rechtbank ziet in deze stelling dan ook geen reden om te twijfelen aan hetgeen de Svb heeft gesteld en te oordelen dat de Svb niet in redelijkheid van hem kopieën van zijn identiteitsbewijs heeft mogen verlangen om een specifieke machtiging te kunnen opstellen.  
Nu niet is gebleken dat eiser, ondanks schending van de inlichtingenplicht, over de periode in geding recht heeft op een AIO-aanvulling, heeft de Svb terecht kunnen stellen dat het recht op AIO-aanvulling niet is vast te stellen. De Svb was daarom gehouden tot intrekking en terugvordering van die AIO-aanvulling. Dringende redenen om van terugvordering af te zien zijn naar het oordeel van de rechtbank niet gesteld noch gebleken. De besluiten van de Svb tot intrekking en terugvordering van de AIO-aanvulling van eiser en zijn echtgenote houden daarom stand.  


7.	Conclusie


Het beroep is ongegrond. 




Er is geen reden voor een proceskostenveroordeling.  
Beslissing


De rechtbank verklaart het beroep ongegrond.



Deze uitspraak is gedaan door mr. S.A.M.L. van de Sande, rechter, in aanwezigheid van 
mr. H.D. Sebel, griffier, op 1 maart 2022 en openbaar gemaakt door middel van geanonimiseerde publicatie op www.rechtspraak.nl.





griffier						rechter




Afschrift verzonden aan partijen op:





Wat kunt u doen als u het niet eens bent met deze uitspraak?
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep. 



Bijlage: Wettelijk kader


Met ingang van 1 januari 2015 is de Participatiewet inwerking getreden. Voordien was de Wet werk en bijstand (WWB) van kracht.



In artikel 47b van de Participatiewet is bepaald, voor zover hier van belang, dat voor de toepassing van de artikelen 17, 53a, eerste tot en met zesde lid, 54, 58, eerste, tweede, vierde, vijfde, zevende en achtste lid, voor “het college” telkens gelezen wordt: de Sociale verzekeringsbank. 



Op grond van artikel 17, eerste lid, van de Participatiewet doet de belanghebbende aan het college op verzoek of onverwijld uit eigen beweging mededeling van alle feiten en omstandigheden waarvan hem redelijkerwijs duidelijk moet zijn dat zij van invloed kunnen zijn op zijn arbeidsinschakeling of het recht op bijstand. 
In tweede lid van dit artikel is bepaald dat de belanghebbende het college desgevraagd de medewerking verleent die redelijkerwijs nodig is voor de uitvoering van deze wet.
Ook in de WWB was dit bepaald in artikel 17, eerste lid.



In artikel 31, eerste lid, van de Participatiewet is bepaald, voor zover hier van belang, dat tot de middelen alle vermogens- en inkomensbestanddelen worden gerekend waarover de alleenstaande of het gezin beschikt of redelijkerwijs kan beschikken. 
Artikel 31, eerste lid, van de WWB was gelijkluidend aan dit artikel.



Op grond van artikel 53a, zesde lid, van de Participatiewet is het college bevoegd onderzoek in te stellen naar de juistheid en volledigheid van de verstrekte gegevens en zonodig naar andere gegevens die noodzakelijk zijn voor de verlening dan wel de voortzetting van bijstand. Indien het onderzoek daartoe aanleiding geeft kan het college besluiten tot herziening of intrekking van de bijstand. 



In artikel 54, derde lid, van de Participatiewet is bepaald, voor zover hier van belang, dat het college een besluit tot toekenning van een besluit tot toekenning van bijstand herziet, dan wel intrekt, indien het niet of niet behoorlijk nakomen van de verplichting, bedoeld in artikel 17, eerste lid, heeft geleid tot het ten onrechte of tot een te hoog bedrag verlenen van bijstand. 



In artikel 58, eerste lid, van de Participatiewet is bepaald dat het college van de gemeente die de bijstand heeft verleend de kosten van bijstand terugvordert voor zover de bijstand ten onrechte of tot een te hoog bedrag is ontvangen als gevolg van het niet of niet behoorlijk nakomen van de verplichting, bedoeld in artikel 17, eerste lid. 
Op grond van het achtste lid van dit artikel kan het college, indien daarvoor dringende redenen aanwezig zijn, besluiten geheel of gedeeltelijk van terugvordering af te zien. 










 Administratief Akkoord met betrekking tot de wijze van toepassing van het op 14 februari 1973 te Rabat ondertekende Algemeen Verdrag tussen het Koninkrijk der Nederlanden en het Koninkrijk Marokko inzake sociale zekerheid.


 bijvoorbeeld de uitspraak van 25 januari 2022 (ECLI:NL:CRVB:2022:163)


 uitspraak van de CRvB van 20 september 2016 (ECLI:NL:CRVB:2016:4160)

",Rechtbank Zeeland-West-Brabant,2022-03-01,2022-03-01,AWB - 19 _ 5021,Uitspraak,,,Bestuursrecht,Eerste aanleg - enkelvoudig,"
PW
","

Rechtspraak.nl

",PW
579,ECLI:NL:RBNNE:2022:612,,Rechtbank Noord-Nederland,2022-03-03,2022-03-04,C/18/211796 / FA RK 22-756,Uitspraak,,,Civiel recht; Personen- en familierecht,,,,No summary available
580,ECLI:NL:RBLIM:2022:1688,,Rechtbank Limburg,2022-03-02,2022-03-04,8961029 CV EXPL 21-209,Uitspraak,,,Civiel recht,,,,No summary available
581,ECLI:NL:RBNNE:2022:614,,Rechtbank Noord-Nederland,2022-03-03,2022-03-04,C/18/211964 / FA RK 22-867,Uitspraak,,,Civiel recht; Personen- en familierecht,,,,No summary available
582,ECLI:NL:RBNNE:2022:613,,Rechtbank Noord-Nederland,2022-03-03,2022-03-04,C/18/211995 / FA RK 22-885,Uitspraak,,,Civiel recht; Personen- en familierecht,,,,No summary available
583,ECLI:NL:RBZWB:2022:1102,,Rechtbank Zeeland-West-Brabant,2022-03-03,2022-03-04,C/02/391217 / FA RK 21-5091,Uitspraak,,,Civiel recht,,,,No summary available
584,ECLI:NL:RBDHA:2022:1692,"

 Rechtbank DEN HAAG


Meervoudige kamer jeugdstrafzaken



Parketnummer:	09/091739-21
Datum uitspraak:	3 maart 2022
Tegenspraak



Vonnis van de rechtbank Den Haag in de zaak tegen de verdachte:




 [verdachte] (hierna: de verdachte),	
	geboren op [geboortedag] 1999 te [geboorteplaats] ,
	[adres] .






1Het onderzoek ter zitting


De strafzaak tegen de verdachte is inhoudelijk behandeld op de besloten zitting van 17 februari 2022.



De officier van justitie in deze zaak is mr. M.J. Mos en de advocaat van de verdachte is mr. O.P. Kuit te Den Haag. De verdachte is ter zitting verschenen. 






2De tenlastelegging


De verdachte wordt er, na wijziging van de tenlastelegging, samengevat, van beschuldigd dat hij in de periode van 12 maart 2021 tot en met 31 maart 2021 in Alphen aan den Rijn, Zeist en/of Houten opzettelijk een minderjarige, [slachtoffer] , heeft onttrokken en onttrokken heeft gehouden aan het wettig over haar gestelde gezag en dat hij daarbij op 31 maart 2021 list, geweld en/of bedreiging met geweld heeft gebruikt.  



De volledige tekst van de tenlastelegging staat in bijlage I.






3Waardering van het bewijs



3.1
Het standpunt van de officier van justitie


De officier van justitie meent dat het feit wettig en overtuigend kan worden bewezen. Zij stelt dat de verdachte [slachtoffer] actief heeft geholpen nadat zij was weggelopen bij [de instelling] , door in de periode van 12 tot 31 maart 2021 plannen met haar te maken over het weglopen, te zorgen dat zij ergens onderdak kreeg en door instanties niet te vertellen waar [slachtoffer] verbleef. Daarnaast heeft de verdachte op 31 maart 2021 [slachtoffer] onttrokken aan het toezicht van degene die met dat toezicht was belast door geweld en bedreiging met geweld. De officier van justitie baseert zich daarbij, kortgezegd, op de verklaringen van [getuige 1] , [getuige 2] en [getuige 3] , op de verklaringen van de verdachte en op de tap gesprekken op de telefoon van de verdachte. 





3.2
Het standpunt van de verdediging


De verdediging heeft zich gerefereerd aan het oordeel van de rechtbank voor wat betreft het oorspronkelijk ten laste gelegde, maar ten aanzien van de wijziging bepleit dat de onttrekking van het gezag op 31 maart 2021 al was geëindigd. [slachtoffer] was immers juist die dag door de politie teruggebracht naar [de instelling] en daar overgedragen aan de begeleiders. Het geweld en de dreiging met geweld die door de verdachte zouden zijn gepleegd, zien dan ook op een nieuwe poging tot onttrekking aan het wettelijk gezag. Een poging tot onttrekking is aan de verdachte echter niet ten laste gelegd. Immers, de bedreiging is in de gewijzigde tenlastelegging gekoppeld aan de onttrekking van 12 tot en met 31 maart 2021. Indien de rechtbank daar een ander oordeel over is toegedaan, bepleit de verdediging dat van geweld bezigen geen sprake is geweest, nu er geen pijn of letsel gemeld is. 




3.3
De beoordeling


De verdachte heeft ter terechtzitting bekend dat hij in de periode van 12 tot en met 31 maart 2021 [slachtoffer] opzettelijk onttrokken heeft gehouden aan het wettig over haar gesteld gezag. De verdachte wist dat [slachtoffer] onder toezicht was gesteld en dat zij bij [de instelling] moest wonen maar dat zij daar was weggelopen. Hij heeft haar geholpen om onder de radar te blijven door te zorgen dat zij onderdak had en de plek waar zij verbleef niet te melden aan de jeugdbescherming of de begeleiders van [de instelling] .



Daarnaast moet de rechtbank beoordelen of op de avond van 31 maart 2021 sprake is geweest van een nieuwe onttrekking van [slachtoffer] door de verdachte en of daarbij list en/of geweld en/of dreiging met geweld heeft plaatsgevonden zoals vermeld in de wijziging van de tenlastelegging. 



De rechtbank stelt op grond van het procesdossier en het verhandelde ter terechtzitting de volgende feiten en omstandigheden vast. 
Op 31 maart 2021 is [slachtoffer] door GGZ-transport teruggebracht naar [de instelling] in Alphen aan den Rijn, de plek waar zij in het kader van een ondertoezichtstelling  met een machtiging tot uithuisplaatsing door de rechtbank was geplaatst. Uit de telefoongesprekken van de verdachte blijkt dat de verdachte samen met [slachtoffer] diverse plannen had gemaakt om haar ‘uit te breken’ zodra zij bij [de instelling] zou aankomen. De verdachte heeft in deze gesprekken tegen [slachtoffer] gezegd dat hij een schroevendraaier en nitraten mee zou nemen en dat hij zich in de bosjes zou verstoppen totdat het GGZ-transport zou arriveren, om daarna uit de bosjes te rennen en personen te tackelen. 
Toen [slachtoffer] op 31 maart 2021 arriveerde bij [de instelling] sprong  de verdachte daadwerkelijk uit de bosjes en rende hij naar de personen die bij [slachtoffer] stonden. [slachtoffer] rende vervolgens het terrein van [de instelling] af. 



De rechtbank is van oordeel dat [slachtoffer] vanaf het moment dat zij met het GGZ-transport bij [de instelling] aankwam, weer onder de invloedsfeer van  [de instelling] en Jeugdbescherming West  stond . Door het tumult dat de verdachte veroorzaakte kon  [slachtoffer] wegrennen en lukte het haar om van het terrein van [de instelling] af te komen. Anders dan de verdediging is de rechtbank van oordeel dat hier niet slechts sprake is van een poging, maar van een voltooide onttrekking aan het opzicht van degene die dit desbevoegd over haar uitoefende. Immers, [slachtoffer] werd, na een achtervolging door een medewerkster van [de instelling] en met hulp van een motoragent, uiteindelijk staande gehouden bij de Gasfabriek, hetgeen buiten het terrein van [de instelling] is gelegen. Nu de tenlastelegging spreekt over een onttrekking van een minderjarige “op één of meerdere tijdstippen in of omstreeks de periode van 12 maart 2021 tot en met 31 maart 2021”, is de rechtbank van oordeel dat door de onttrekking van de avond van 31 maart 2021 sprake is van onttrekking van [slachtoffer] die binnen de tenlastelegging valt. 



De tweede vraag die de rechtbank dient te beantwoorden, is of er geweld 
of dreiging met geweld werd gebezigd tijdens het onttrekken van [slachtoffer] aan het opzicht van [de instelling] . 



Uit de verklaring van [getuige 1] blijkt dat hij, toen hij achter [slachtoffer] aan rende, door de verdachte aan zijn jas bij zijn schouder werd vastgepakt en dat de verdachte aan hem trok. Hoewel er geen sprake is van pijn of letsel, is de rechtbank, anders dan de verdediging, van oordeel dat wel sprake is geweest van het bezigen van geweld. Immers, het enkele trekken aan de schouder levert (al is het de ondergrens) wel geweld op.  



De rechtbank vindt niet bewezen dat de verdachte heeft gedreigd met geweld door naar de [getuige 1] een dreigende gevechtshouding aan te nemen, nu uit de verklaring van [getuige 1] blijkt dat hij zich niet bedreigd heeft gevoeld. Evenmin acht de rechtbank bewezenverklaard dat de verdachte heeft gedreigd met geweld door zichtbaar een schroevendraaier ter hand te nemen. De verdachte heeft consequent verklaard dat hij weliswaar een schroevendraaier bij zich had, maar dat hij deze alleen heeft vastgepakt om deze vervolgens in de sloot te gooien. Uit het dossier blijkt niet anders. Dat de verdachte heeft gedreigd met geweld acht de rechtbank desalniettemin bewezen, gezien de plotselinge verschijning van de verdachte, die er duidelijk op gericht was [slachtoffer] te ‘bevrijden’ en daarnaast is ook nog een nitraat gevonden, waarvan de verdachte aangeeft dat hij deze heeft meegenomen.  



In bijlage II heeft de rechtbank de bewijsmiddelen opgenomen. De rechtbank volstaat met een opsomming, nu de verdachte dit feit heeft bekend en nadien voor het overige geen vrijspraak is bepleit.






4De bewezenverklaring
Op grond van de bewijsmiddelen, en op grond van de conclusies hierboven, is wettig en overtuigend bewezen dat de verdachte het tenlastegelegde heeft begaan. De bewezenverklaring is opgenomen in bijlage III.





5De strafbaarheid van het bewezenverklaarde en van de verdachte


Het bewezen feit wordt gekwalificeerd als: 




Opzettelijk een minderjarige onttrekken aan het wettig over haar gesteld gezag en opzicht van degene die dit desbevoegd over haar uitoefent, terwijl geweld en bedreiging met geweld is gebezigd.




Het feit en de verdachte zijn strafbaar.






6De straf en/of maatregel


6.1
Standpunt van de officier van justitie 


De officier van justitie heeft een werkstraf voor de duur van 120 uur geëist, waarvan 40 uur voorwaardelijk, en daarnaast vijf dagen jeugddetentie, met aftrek van voorarrest. Daarnaast wordt toepassing van het jeugdstrafrecht verzocht. 




6.2
Standpunt van de verdediging


De raadsman heeft toepassing van het jeugdstrafrecht verzocht. Hij heeft de rechtbank voorts gevraagd rekening te houden met de psychische problematiek en de jeugdige leeftijd van de verdachte, waardoor hij niet goed in staat is geweest zijn keuzes rationeel te maken. Hij heeft erop gewezen dat de verdachte veel geleerd heeft van de voorlopige hechtenis en dat hij inzicht toont in zijn gedragingen, waardoor de kans op recidive nihil dan wel laag is.




6.3
Het oordeel van de rechtbank 



Ernst van het feit

De verdachte heeft zich schuldig gemaakt aan het onttrokken houden van zijn vriendin [slachtoffer] aan het gezag van Jeugdbescherming west en aan het onttrekken van [slachtoffer] aan het toezicht van [de instelling] . Hoewel het lijkt dat [slachtoffer] zelf wilde weglopen heeft de verdachte er voor gezorgd dat zij een verblijfplek had en wist hij waar zij gedurende de hele periode was. Hij heeft dit niet aan de hulpverlening laten weten, terwijl hij wel met deze hulpverlening in contact stond. De rechtbank rekent hem dit aan, vooral omdat er ernstige zorgen waren over [slachtoffer] . Om die reden was zij immers ook uit huis geplaatst. 



De verdachte en [slachtoffer] zijn nog jong en hebben een relatie. De verdachte wil alles voor [slachtoffer] doen, omdat hij bang is dat zij bij hem weggaat als hij haar niet helpt, maar ook om te voorkomen dat zij met slechte contacten in aanraking komt. De rechtbank heeft hier oog voor, maar kan er niet aan voorbij om tegen de verdachte te zeggen dat dit niet de manier is om je liefde voor iemand te tonen. Door [slachtoffer] te helpen heeft hij dit keer zelfs een strafbaar feit gepleegd. De rechtbank zal echter met de goede bedoelingen van de verdachte rekening houden bij de strafoplegging. 




Strafblad  

De rechtbank stelt aan de hand van de Justitiële Documentatie van 20 januari 2022 vast dat de verdachte niet eerder is veroordeeld voor een strafbaar feit. De rechtbank weegt dit mee in het voordeel van de verdachte. 




Persoon van de verdachte 

De rechtbank heeft kennis genomen van het reclasseringsadvies van 28 juli 2021 van Fivoor. Door Fivoor is als volgt gerapporteerd.




Betrokkene kent een belast verleden waarbij hij zowel op school, als binnen hulpverleningsinstellingen als in contact met zijn ouders trauma's opgelopen heeft. Hier ervaart hij klachten van, zoals bijvoorbeeld herbelevingen, gevoelens van angst en onmacht en nachtmerries waarvan hij niet weet hoe hij hier mee om moet gaan. In een poging deze te onderdrukken rookt hij dagelijks cannabis. 


Vanuit een gemis aan aansluiting in zijn kinderjaren lijkt contact binnen een partnerrelatie die hij nu heeft extreem belangrijk voor hem. Hij lijkt van hieruit bereid om heel ver met de ander mee te bewegen en lijkt zijn leven rondom die ander in te richten. Hij lijkt hierbij niet meer na te denken over de consequenties die dit voor hem kan hebben en/of is van mening dat de consequenties het contact waard zijn. Deze loyaliteit lijkt bij betrokkene verder te gaan dan bij mensen in dezelfde leeftijd als betrokkene. Wanneer hij door de ander teleurgesteld wordt lijken de gevoelens die dit oproepen hem te overspoelen, waardoor hij in paniek lijkt te raken.


Het lukt betrokkene op dit moment niet goed om structuur in zijn leven aan te brengen. Hij verblijft noodgedwongen op verschillende plekken terwijl een vaste eigen plek hem veel rust zou kunnen brengen. De relatie met zijn ouders is door gebeurtenissen in het verleden echter niet van dien aard dat een langdurig verblijf bij één van hen nog een optie lijkt. Van aansturing of beïnvloeding vanuit ouders is geen sprake meer. Betrokkene lijkt, ondanks eerdere slechte ervaringen, echter wel in enige mate open te staan voor begeleiding door andere volwassenen, zoals hulpverleners.


De reclassering ziet in voorgaande een verband met het hem ten laste gelegde. Het is de reclassering duidelijk dat betrokkene, om recidive te voorkomen, hulp, ondersteuning en begeleiding nodig heeft. Welke vorm van hulpverlening nodig is, is de reclassering echter nog niet duidelijk. Hiervoor is diagnostiek noodzakelijk. Deze kan plaatsvinden bij YOUZ, forensische polikliniek Fivoor of het Jong Volwassenen Team van Brijder verslavingszorg. Middels diagnostiek kan duidelijkheid verkregen worden of en welke problematiek bij betrokkene een rol speelt. De reclassering verwacht dat er een vorm van ambulante behandeling noodzakelijk zal zijn. Voorgenoemde instellingen zijn tevens instellingen die deze behandeling zouden kunnen bieden. Een kortdurende opname mogelijkheid is gezien het middelengebruik van betrokkene hierbij van meerwaarde. Middels deze korte opname 


mogelijkheid zou betrokkene in een detox opgenomen kunnen worden indien dit noodzakelijk geacht zal worden. Diagnostiek kan uitsluitend plaatsvinden wanneer hij abstinent is. Tevens ziet de reclassering een meerwaarde voor betrokkene waar dit het wonen binnen een begeleide woonvorm betreft. Ambulante begeleiding is nodig om hem te helpen zijn leven op praktisch gebied (school, werk, hobby's, contact met instanties) in te richten. Een meldplicht bij de reclassering is geïndiceerd om erop toe te zien dat betrokkene zich aan de bijzondere voorwaarden zal houden.




De heer Hortensius heeft, namens de jeugdreclassering, als deskundige ter zitting verklaard dat het voor de toekomst zaak is dat de verdachte aan zichzelf gaat werken. Voordat de verdachte negatief is terug gemeld, is gekeken of hij bij de Brijder terecht kon. Door wachtlijsten is dat echter niet van de grond gekomen. Na de negatieve terugmelding is er slechts een aantal keer telefonisch contact met de verdachte geweest. Het is nog steeds niet duidelijk welke instelling het beste voor hem is. Wie de behandeling gaat uitvoeren, is ook afhankelijk van waar de verdachte op dat moment woont. Ook dat is nog niet duidelijk. Hopelijk kan de verdachte zijn opleiding vervolgen en behaalt hij zijn diploma. Een contactverbod met [slachtoffer] als bijzondere voorwaarde is mogelijk, maar zal niet voorkomen dat zij elkaar blijven opzoeken. 



Door de verdachte is ter terechtzitting verklaard dat dat hij fulltime als magazijnmedewerker werkt. Daarnaast is hij bezig om zijn opleiding over te plaatsen naar een vestiging van zijn opleiding in Zoetermeer, zodat hij zijn cijfers kan behouden. De verdachte vindt zelf ook dat er iets moet gebeuren en dat hij hulp en begeleiding nodig heeft. Blowen doet de verdachte inmiddels een stuk minder, maar ook daar wil hij graag van af. Hij stond aangemeld bij de Trubendorffen, maar is daar niet aangenomen omdat er te veel complicaties zijn. De verdachte is nog steeds samen met [slachtoffer] . Hij brengt haar een paar keer per week naar school en in het weekend mag zij van haar ouders bij hem zijn. 




Toepassing van het jeugdstrafrecht in ASR zaken

De rechtbank kan – ten aanzien van een verdachte die ten tijde van het begaan van een strafbaar feit de leeftijd van 18 jaren maar nog niet die van 23 jaren heeft bereikt – het jeugdstrafrecht toepassen. 
Door de officier van justitie en de raadsman is om toepassing van het jeugdstrafrecht verzocht. De verdachte lijkt open te staan voor hulpverlening. Daarnaast is er een groot belang voor continuering van zijn school. Gelet op voornoemde adviseert Fivoor toepassing van het jeugdstrafrecht, maar adviseert de begeleiding bij de volwassenreclassering.  
De rechtbank neemt het advies van Fivoor over en past het jeugdstrafrecht toe.




Op te leggen straf of maatregel

De rechtbank heeft gekeken naar straffen die in soortgelijke zaken zijn opgelegd en de oriëntatiepunten voor straftoemeting en LOVS-afspraken. 
Alles afwegende zal de rechtbank de verdachte een werkstraf opleggen voor de duur van 80 uren, waarvan 40 uur voorwaardelijk, met een proeftijd van twee jaren. Op die manier ervaart de verdachte de consequenties van zijn gedrag en daarnaast vindt de rechtbank het van belang dat de verdachte bijzondere voorwaarden krijgt om te zorgen dat hij de hulp en begeleiding krijgt die voor hem noodzakelijk is.  
De rechtbank heeft zich verbaasd over het grote aantal alternatieve uitvoerders dat in het rapport van de reclassering Fivoor wordt genoemd bij de voorwaarden betreffende behandeling, begeleiding en verblijf, maar heeft die wel opgenomen in de in dit vonnis opgenomen voorwaarden omdat daarover inhoudelijk met de reclassering Fivoor niet kon worden afgestemd.  



De rechtbank ziet, conform het advies van Fivoor, aanleiding om de begeleiding van de verdachte door de volwassenreclassering te laten plaatsvinden. Hoewel de band tussen de verdachte en de jeugdreclasseerder goed is, is, gelet op de leeftijd en de persoonlijkheid van de verdachte, volwassenreclassering het meest passend. Bovendien past volwassenreclassering ook het meest bij het soort hulp en ondersteuning die de verdachte nu nodig heeft. De rechtbank vraagt de jeugdreclasseerder er voor te zorgen dat er een warme overdracht naar de volwassenreclassering plaatsvindt. 







7De toepasselijke wetsartikelen


De op te leggen straf is gegrond op de artikelen:



77c, 77g, 77m, 77n, 77x, 77y, 77z, 77aa, 279 van het Wetboek van Strafrecht.



Deze voorschriften zijn toegepast, zoals zij ten tijde van het bewezen verklaarde rechtens golden dan wel ten tijde van deze uitspraak rechtens gelden. 






8Bijlagen


De in dit vonnis genoemde bijlagen maken deel uit van dit vonnis.






9De beslissing


De rechtbank:




bewezenverklaring 

verklaart wettig en overtuigend bewezen dat de verdachte het tenlastegelegde heeft begaan, zoals hieronder in bijlage III is omschreven; 



verklaart niet wettig en overtuigend bewezen wat aan de verdachte meer of anders is tenlastegelegd en spreekt hem daarvan vrij; 




strafbaarheid feit 

verklaart het bewezenverklaarde strafbaar en kwalificeert dit zoals hiervoor in paragraaf 5 is vermeld; 




strafbaarheid verdachte 

verklaart de verdachte strafbaar voor het bewezenverklaarde; 




straf en/of maatregel 

veroordeelt de verdachte tot 



een werkstraf voor de duur van 80 uur



bepaalt dat de tijd, door de verdachte vóór de tenuitvoerlegging van deze uitspraak in verzekering en voorlopige hechtenis doorgebracht, te weten 5 dagen, bij de tenuitvoerlegging van het onvoorwaardelijk gedeelte van deze werkstraf wordt afgetrokken;



bepaalt dat de maatstaf volgens welke de aftrek overeenkomstig artikel 27 van het Wetboek van Strafrecht zal plaatsvinden op 2 uur per dag; 



bepaalt, dat een gedeelte van die straf, groot 40 uur niet ten uitvoer zal worden gelegd, zulks onder de algemene voorwaarde, dat de verdachte zich voor het einde van de hierbij op 2 jaren vastgestelde proeftijd niet schuldig maakt aan een strafbaar feit; 



alsmede onder de algemene voorwaarde dat de verdachte ter vaststelling van zijn identiteit medewerking verleent aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;



en onder de hierna te noemen bijzondere voorwaarden dat de verdachte:




zich gedurende een door GGZ reclassering Fivoor te bepalen periode (die loopt tot maximaal het einde van de proeftijd) en op door de jeugdreclassering te bepalen tijdstippen zal melden bij de reclassering, zo frequent en zo lang deze instelling dat noodzakelijk acht;


gedurende de proeftijd meewerkt aan behandeling door YOUZ, forensische polikliniek Fivoor, Middin, Parnassia Groep, de Viersprong, de Waag, Jeugdformaat, Impegno, het Jong Volwassen Team van Brijder verslavingszorg of een soortgelijke instelling, te bepalen door de reclassering;


gedurende de proeftijd verblijft bij Vast en Verder, Housing First, KTC Jeugdformaat, Cardea, Prodeba, stichting PerspeKtief, Leger des Heils, Anton Constandse, Fonteynenburg, Kwintes en/of Exodus of een andere instelling voor beschermd wonen of maatschappelijke opvang, te bepalen door de reclassering;


zich gedurende de proeftijd laat begeleiden door Humanitas, Prodeba of Coach25, of een soortgelijke instantie, zolang de reclassering dit nodig acht;




geeft opdracht aan GGZ reclassering Nederland tot het houden van toezicht op de naleving van voormelde bijzondere voorwaarden en de verdachte ten behoeve daarvan te begeleiden;




voorlopige hechtenis

heft op het opgeschorte bevel tot voorlopige hechtenis van de veroordeelde.




Dit vonnis is gewezen door 
mr. R.G. de Lange-Tegelaar,					kinderrechter, voorzitter,
mr. E.M.M. Engbers,						kinderrechter, 
en mr. M.P. Meeuwisse,					kinderrechter,
in tegenwoordigheid van mr. M. Nijhuis,			griffier.



Het is uitgesproken op de openbare zitting van deze rechtbank van 3 maart 2022.



Bijlage I 




Tekst gewijzigde tenlastelegging




Aan de verdachte wordt ten laste gelegd dat hij op (een of meer tijdstippen) in of omstreeks de periode van 12 maart 2021 tot en met 31 maart 2021 te Alphen aan den Rijn en/of Zeist en/of Houten, althans in Nederland, opzettelijk een minderjarige, [slachtoffer] , geboren op 14 augustus 2004, heeft
onttrokken en/of onttrokken heeft gehouden aan het wettig over haar gesteld gezag en/of aan het opzicht van degene die dit desbevoegd over haar uitoefende,
terwijl hij op 31 maart 2021 te Alphen aan den Rijn door verdachte list, geweld en/of bedreiging met geweld is gebezigd, te weten door – terwijl die [slachtoffer] door medewerkers van de GGZ ( [getuige 1] en/of [getuige 4] ) werd overgedragen aan medewerkers van Jeugdzorginstelling [de instelling] ( [getuige 2] en/of [getuige 3] ) en/of die medewerkers de vluchtende [slachtoffer] achtervolgden:

- die [getuige 1] vast te pakken (aan zijn jas) en/of vervolgens aan die [getuige 1] te trekken en/of naar die [getuige 1] een dreigende gevechtshouding aan te nemen en/of
- naar die [getuige 2] een dreigende en/of agressieve houding aan te nemen en/of die [getuige 2] de doorgang te versperren en/of
- die [getuige 3] de doorgang te versperren en/of
- een stuk vuurwerk (nitraat) op het terrein van genoemde instelling gooien en/of
- zichtbaar een schroevendraaier ter hand te nemen. 


Bijlage II 




Opgave van bewijsmiddelen



1. De verklaring van de verdachte op de zitting van 17 februari 2022;
2. Het proces-verbaal van politie nummer PL1500-2021091167-6 (pagina 122-124 van het dossier), inhoudende de verklaring van [getuige 3] ;
3. Het proces-verbaal van politie nummer DH7R021033-12 (pagina 126-127 van het dossier), inhoudende de verklaring van [getuige 1] ;
4. Het proces-verbaal van politie nummer DH7R021033-16, van uitwerking van een afgeluisterd en opgenomen telefoongesprek (pagina 91-96 het dossier).



Alle hierboven genoemde processen-verbaal zijn, voor zover niet anders vermeld, in de wettelijke vorm opgemaakt door daartoe bevoegde opsporingsambtenaren. 






































Bijlage III




De bewezenverklaring




dat hij op meer tijdstippen in de periode van 12 maart 2021 tot en met 31 maart 2021 te Alphen aan den Rijn en Zeist opzettelijk een minderjarige, [slachtoffer] , geboren op 14 augustus 2004, heeft onttrokken en onttrokken heeft gehouden aan het wettig over haar gesteld gezag en aan het opzicht van degene die dit desbevoegd over haar uitoefende,
terwijl hij op 31 maart 2021 te Alphen aan den Rijn door verdachte geweld en bedreiging met geweld is gebezigd, te weten door – terwijl die [slachtoffer] door medewerkers van de GGZ ( [getuige 1] en [getuige 4] ) werd overgedragen aan medewerkers van Jeugdzorginstelling [de instelling] ( [getuige 2] en [getuige 3] ) en die medewerkers de vluchtende [slachtoffer] achtervolgden:

- die [getuige 1] vast te pakken (aan zijn jas) en vervolgens aan die [getuige 1] te trekken en
- naar die [getuige 2] een dreigende en agressieve houding aan te nemen en die [getuige 2] de doorgang te versperren en
- die [getuige 3] de doorgang te versperren en
- een stuk vuurwerk (nitraat) op het terrein van genoemde instelling gooien.


Het meer of anders tenlastegelegde is niet bewezen. De verdachte zal (ook) daarvan worden vrijgesproken.



De rechtbank heeft taal- en/of schrijffouten in de bewezenverklaring verbeterd. De verdachte is hierdoor niet benadeeld.















",Rechtbank Den Haag,2022-03-03,2022-03-03,09/091739-21,Uitspraak,,,Strafrecht,Eerste aanleg - meervoudig,"
Jeugdstraf. Onttrekken en onttrokken houden van een minderjarige (279). Toepassing ASR. Deels voorwaardelijke werkstraf.
","

Rechtspraak.nl

",Jeugdstraf. Onttrekken en onttrokken houden van een minderjarige (279). Toepassing ASR. Deels voorwaardelijke werkstraf.
585,ECLI:NL:RBLIM:2022:1689,,Rechtbank Limburg,2022-03-02,2022-03-04,9194032 \ CV EXPL 21-2276,Uitspraak,,,Civiel recht,,,,No summary available
586,ECLI:NL:RBLIM:2022:1690,,Rechtbank Limburg,2022-03-02,2022-03-04,9231839 CV EXPL 21-2599,Uitspraak,,,Civiel recht,,,,No summary available
587,ECLI:NL:GHAMS:2022:633,"

GERECHTSHOF AMSTERDAM


afdeling civiel recht en belastingrecht, team I



zaaknummer 				: 200.293.802/01 KG



zaak-/rolnummer rechtbank Noord-Holland	: C/15/313719 / KG ZA 21-99 




arrest van de meervoudige burgerlijke kamer van 1 maart 2022




inzake





1 [appellant sub 1] ,

wonend te [woonplaats] ,
2. [appellant sub 2],
wonend te [woonplaats] ,
appellanten,
advocaat: mr. D.F. Fransen te Zwolle,



tegen





1 [geïntimeerde sub 1] ,

wonend te [woonplaats] ,
2. [geïntimeerde sub 2],
wonend te [woonplaats] ,
geïntimeerden,
advocaat: mr. J.A. Oudendijk te Amsterdam.






1Het geding in hoger beroep


Partijen worden hierna [appellanten] en [geïntimeerden] genoemd.




        [appellanten] zijn bij dagvaarding van 26 april 2021 met daarin de grieven, met producties, in hoger beroep gekomen van een vonnis van 31 maart 2021, hersteld bij vonnis van 7 april 2021 (hierna: het bestreden vonnis), van de voorzieningenrechter in de rechtbank Noord-Holland, locatie Haarlem (hierna: de voorzieningenrechter), onder bovenvermeld zaak-/rolnummer in kort geding gewezen tussen [appellanten] als eisers en [geïntimeerden] als gedaagden. 



Partijen hebben daarna de volgende stukken ingediend:

- memorie van antwoord, met producties;
- akte na memorie van antwoord, tevens akte overleggen nadere producties, met producties;
- antwoordakte.



        [appellanten] hebben geconcludeerd dat het hof het bestreden vonnis zal vernietigen en hun vorderingen alsnog zal toewijzen, met veroordeling van [geïntimeerden] in de kosten van het geding in beide instanties.




        [geïntimeerden] hebben geconcludeerd tot bekrachtiging van het bestreden vonnis, met veroordeling van [appellanten] in de kosten van het geding in hoger beroep, waaronder de nakosten. 



Ten slotte is arrest gevraagd.






2Feiten


De voorzieningenrechter heeft in het bestreden vonnis onder 3.1. tot en met 3.4. de feiten opgesomd die hij bij de beoordeling van de zaak tot uitgangspunt heeft genomen. De juistheid van de door de voorzieningenrechter opgesomde feiten is op zichzelf niet in geschil. Die feiten neemt ook het hof daarom tot uitgangspunt. Grief 1 houdt onder meer in dat de voorzieningenrechter de feiten te beperkt heeft vastgesteld. Deze grief faalt in zoverre dat in een kortgedingprocedure geen feiten worden vastgesteld; het stond de voorzieningenrechter bovendien vrij om alleen die feiten te vermelden die naar zijn oordeel dragend zijn voor de motivering van de beslissing. Het hof zal rekening houden met het bij grief 1 over de feiten aangevoerde. Aangevuld waar nodig, zijn de feiten de volgende. 



2.1.
Partijen zijn buren. [appellanten] zijn sinds 2008 eigenaar van het perceel met woonhuis aan de [adres 1] . [geïntimeerden] zijn sinds 2002 eigenaar van het naastgelegen woonhuis, met tuin, aan de [adres 2] . De huizen grenzen aan elkaar, waarbij de voordeuren aan dezelfde kant gesitueerd zijn. Beide voordeuren zitten op enige afstand van de erfgrens, die tussen deze deuren loopt. De tuin van [geïntimeerden] grenst aan de achterzijde aan een pad (verder ook: het achterpad).



2.2.

In de leveringsakte van 26 september 2008 van [appellanten] is melding gemaakt van een erfdienstbaarheid op grond waarvan het perceel van [appellanten] is belast met een erfdienstbaarheid van overpad ten behoeve van het perceel van [geïntimeerden] In de akte wordt het perceel van [appellanten] aangeduid als bouwperceel [bouwperceel 1] en het perceel van [geïntimeerden] als bouwperceel [bouwperceel 2] . De bepaling over het recht van voetpad luidt als volgt:

Onder gelijke voorwaarde is bij gemelde Algemene Akte als kwalitatieve verplichting en als erfdienstbaarheid gevestigd het recht van voetpad tot gebruik en ten nutte van de bouwpercelen nummers [nummer] , [bouwperceel 2] , [nummer] en [nummer] ten laste van de respectievelijk daaraan grenzende bouwpercelen nummers [nummer] , [bouwperceel 1] , [nummer] en [nummer] om te komen en te gaan van - en naar - de voordeur van de respectievelijke woning op het heersend erf rechtstreeks naar - en van - de openbare weg.

In de in deze leveringsakte genoemde ‘Algemene Akte’, die in 2002 is verleden, is de erfdienstbaarheid gelijkluidend omschreven. 




2.3.
Om vanaf de [straat] hun perceel te kunnen bereiken, moeten [geïntimeerden] over het perceel van [appellanten] Zij komen daarbij langs de voordeur van [appellanten]  hebben aan hun voordeurbel een camera bevestigd. 



2.4.
Tussen partijen is discussie ontstaan over de wijze waarop [geïntimeerden] het recht van voetpad uitoefenen. Op de aanschrijvingen van [appellanten] hebben [geïntimeerden] bij brief van 17 februari 2021 aan [appellanten] geantwoord dat:
- [geïntimeerden] het recht van voetpad erkennen;
- hun zoon voortaan zijn scooter aan de hand over het pad zal voeren;
- het gezin voortaan de fiets aan de hand meeneemt;
- het bezoek zal worden verzocht hun fiets of brommer, met de motor uit, aan de hand mee te nemen;
- de kinderen hun bezoek zullen informeren;
- verkeerd geplaatste fietsen/brommers op het deel van [geïntimeerden] zullen worden gezet;
- [geïntimeerden] hun bezoek over de situatie zullen informeren en dat zij het bezoek zullen vragen niet in de deurbelcamera van [appellanten] te praten.



2.5.
Ondanks deze toezeggingen wordt volgens [appellanten] het recht van overpad nog steeds op onjuiste wijze uitgeoefend. 






3Beoordeling


3.1.
Deze zaak gaat over de vraag of [geïntimeerden] het recht van voetpad op een juiste wijze uitoefenen. Partijen verschillen van inzicht of dat het geval is. Volgens [appellanten] maken [geïntimeerden] onrechtmatig inbreuk op hun met het recht van voetpad bezwaarde eigendomsrecht.



3.2.

        [appellanten] hebben, samengevat, bij wijze van voorlopige voorziening gevorderd dat [geïntimeerden] op straffe van verbeurte van een dwangsom worden veroordeeld om de erfdienstbaarheid conform de akte van levering van 26 september 2008 uit te oefenen door: 
- het pad van [appellanten] uitsluitend te gebruiken om te voet te komen vanaf de voordeur van de woning op het heersende erf en te gaan naar de openbare weg en vice versa;
- met dien verstande dat het bezoek van [geïntimeerden] eveneens moet voldoen aan de verplichting om de erfdienstbaarheid conform deze akte uit te oefenen. 
Daarnaast hebben [appellanten] gevorderd dat [geïntimeerden] worden veroordeeld tot vergoeding van buitengerechtelijke kosten, proces- en nakosten en wettelijke rente. 



3.3.
De voorzieningenrechter heeft de voorziening geweigerd en [appellanten] veroordeeld in de proceskosten. De voorzieningenrechter heeft daartoe, samengevat, overwogen dat hij [appellanten] niet volgt in hun interpretatie van het recht van voetpad, die inhoudt dat het [geïntimeerden] slechts zou zijn toegestaan om over het pad van [appellanten] te lopen tot aan hun voordeur. Van [geïntimeerden] kan volgens de voorzieningenrechter niet worden verlangd om hun tuin of tuindeur slechts via het achterpad te bereiken of om slechts via dat pad bezoek te ontvangen. Dat zou een onaanvaardbare uitholling van het recht van overpad betekenen, aldus de voorzieningenrechter.



3.4.
Tegen deze beslissing en de daaraan ten grondslag gelegde motivering komen [appellanten] met acht grieven op. Deze grieven zullen, voor zover niet hiervoor al afgedaan, deels gezamenlijk worden behandeld. 



3.5.
In dit kort geding dient te worden beoordeeld of de in deze zaak aannemelijk te achten feiten en omstandigheden een ordemaatregel vereisen en of de vordering van [appellanten] in een bodemprocedure een zodanige kans van slagen heeft dat het gerechtvaardigd is op de toewijzing daarvan vooruit te lopen door het treffen van een voorziening zoals gevorderd. Het volgende is dan ook een voorlopig oordeel. Gelet op de stellingen van [appellanten] heeft de voorzieningenrechter terecht een spoedeisend belang aangenomen. 



3.6.
Het hof stelt, evenals de voorzieningenrechter, voorop dat het recht van voetpad in de in deze procedure overgelegde akten alleen omschreven is zoals hiervoor onder de feiten weergegeven. Tussen partijen is niet in geschil dat dit betekent dat [geïntimeerden] (inclusief hun kinderen en bezoek) gehouden zijn om het perceel van [appellanten] enkel te voet te betreden, zodat zij eventuele fietsen en/of scooters e.d. aan de hand dienen mee te voeren. 



3.7.

Grief 1 houdt, naast hetgeen hiervoor reeds is besproken, verder in dat de voorzieningenrechter in het bestreden vonnis onder ‘1. De zaak in het kort’ de kwestie niet juist heeft gekwalificeerd. Volgens [appellanten] gaat het niet om een hoogopgelopen burenruzie, zoals de voorzieningenrechter de zaak heeft samengevat, maar (slechts) om de wijze van uitoefening van een erfdienstbaarheid. Dit onderdeel van grief 1 gaat evenmin op. Geen rechtsregel belet de voorzieningenrechter de zaak samen te vatten zoals hij die heeft opgevat.



3.8.

Grieven 2 tot en met 6 worden gezamenlijk behandeld. Volgens [appellanten] heeft de voorzieningenrechter de erfdienstbaarheid onjuist uitgelegd. Toepassing van de in de jurisprudentie gehanteerde maatstaf leidt tot de, ondubbelzinnige, conclusie dat [geïntimeerden] en hun bezoek het erf van [appellanten] uitsluitend te voet mogen betreden om van de openbare weg bij hun voordeur te komen en van hun voordeur naar de openbare weg te gaan. [geïntimeerden] gaan via het erf van [appellanten] echter ook naar hun vanuit de straatzijde bekeken meer naar hun achter op hun perceel gelegen tuindeur en tuin. Dit levert een onrechtmatige inbreuk op het eigendomsrecht van [appellanten] op. Een andere uitleg dan dat [geïntimeerden] op grond van de erfdienstbaarheid alleen naar de voordeur mogen gaan, vindt geen steun in de akten. De erfdienstbaarheid is duidelijk en is niet voor meerdere uitleg vatbaar, zodat aan de andere in lid 1 van artikel 5:73 BW genoemde maatstaven geen betekenis toekomt. Om naar hun tuin te kunnen gaan, hebben [geïntimeerden] een alternatieve toegangsweg, namelijk het achterpad. Ze zijn daarvoor dus niet afhankelijk van het pad via het erf van [appellanten] Tevens heeft de voorzieningenrechter onvoldoende gewicht gehecht aan de in artikel 5:74 BW opgenomen verplichting om de erfdienstbaarheid op de minst bezwarende wijze uit te oefenen. Doordat [geïntimeerden] via het erf van [appellanten] ook naar hun tuin of tuindeur gaan, wordt de erfdienstbaarheid verzwaard ten opzichte van het ten tijde van de vestiging beoogde gebruik. [appellanten] zouden veel minder inbreuk op hun eigendomsrecht ervaren en ook minder overlast, wanneer [geïntimeerden] de erfdienstbaarheid correct zouden naleven. Die overlast, die een direct bijgevolg is van de onjuiste uitoefening van de erfdienstbaarheid, bestaat eruit dat [appellanten] komen bloot te staan aan voortdurend respectloos en asociaal gedrag van met name het bezoek van de kinderen van [geïntimeerden] Een en ander blijkt uit de door [appellanten] ingebrachte camerabeelden, die zijn gemaakt met de aan hun voordeurbel bevestigde camera. De voorzieningenrechter heeft verder ten onrechte overwogen dat van [geïntimeerden] niet meer kan worden verlangd dan dat wat zij hebben gedaan ter voorkoming van overlast. Weliswaar heeft zich na de eerste sommatiebrief een verbetering voorgedaan met betrekking tot het ‘te voet’ over het erf gaan, maar de erfdienstbaarheid wordt nog steeds niet volledig conform de akte uitgeoefend. Ten aanzien van het enkel naar de voordeur gaan, is geen sprake van een verbetering. Elke inbreuk is er één teveel. De voorzieningenrechter heeft ten onrechte geen dwangsom aan overtreding van de erfdienstbaarheid verbonden. Ook uit de na het bestreden vonnis gemaakte camerabeelden, die [appellanten] in hoger beroep hebben overgelegd, blijkt dat nog steeds sprake is van stelselmatige inbreuk, aldus (nog steeds) [appellanten] 



3.9.

        [geïntimeerden] hebben de vordering gemotiveerd bestreden. Volgens [geïntimeerden] hebben zij pas na de eerste sommatiebrief begrepen dat zij het erf van [appellanten] enkel te voet mogen betreden; voor die tijd waren zij zich daarvan niet bewust. Zij houden zich hier sindsdien zoveel mogelijk aan en spreken ook hun kinderen en hun bezoek op correcte naleving aan. Volgens [geïntimeerden] is de erfdienstbaarheid wel degelijk voor meerdere uitleg vatbaar, zodat de uitoefening niet primair door de in de akten gebruikte bewoordingen wordt bepaald. Dat zij via het erf van [appellanten] enkel naar hun voordeur zouden mogen lopen, kan niet de bedoeling van de erfdienstbaarheid zijn geweest ten tijde van de vestiging daarvan, aldus (nog steeds) [geïntimeerden] 



3.10.
De grieven 2 tot en met 6 slagen niet. Het hof is, met de voorzieningenrechter, van oordeel dat [appellanten] voorshands onvoldoende aannemelijk hebben gemaakt dat hun vordering in een bodemprocedure een zodanige kans van slagen heeft dat daarop in deze procedure vooruit kan worden gelopen door het treffen van de gevorderde voorziening. Het is het hof niet aanstonds duidelijk dat de in de akte bij de inhoud van de erfdienstbaarheid gebruikte bewoordingen, te weten ‘om te komen en te gaan van - en naar - de voordeur van de respectievelijke woning op het heersend erf rechtstreeks naar - en van - de openbare weg’, op grond van de door de Hoge Raad ontwikkelde maatstaf voor de uitleg van notariële aktes niet anders kan worden uitgelegd dan de uitleg die [appellanten] voorstaan. Voor beantwoording van de vraag wat de inhoud is van de gevestigde erfdienstbaarheid, is de in de akte neergelegde feitelijke omschrijving ervan van doorslaggevend belang. Daarbij komt het aan op de in de notariële akte van vestiging tot uitdrukking gebrachte partijbedoeling die moet worden afgeleid uit de in deze akte opgenomen, naar objectieve maatstaven in het licht van de gehele inhoud van de akte uit te leggen omschrijving van de te vestigen erfdienstbaarheid (vgl. HR 8 december 2000, NJ 2001/350). Hiervan uitgaande overweegt het hof dat de onmiskenbare strekking van de vestiging van de onderhavige erfdienstbaarheid is geweest te waarborgen dat [geïntimeerden] vanuit hun woning rechtstreeks via het perceel van [appellanten] naar de openbare weg, en vice versa, kunnen gaan. Aan het woord “voordeur” komt daarbij geen verder strekkende betekenis toe dan aan te geven dat zij hun woning – waartoe de voordeur toegang geeft – (via het perceel van [appellanten] ) moeten kunnen (en mogen) bereiken en verlaten om van en naar de openbare weg te gaan: de voordeur is immers slechts het symbool voor het bereiken en verlaten van een woning. Dat [geïntimeerden] , wanneer zij, komend vanaf de openbare weg, via het dienende erf van [appellanten] de erfgrens zijn gepasseerd, op grond van de erfdienstbaarheid verplicht zouden zijn om (slechts) naar hun voordeur te lopen, is een uitleg die niet in de akte ligt besloten. Een dergelijke uitleg van de erfdienstbaarheid valt in de eerste plaats niet alleen niet uit de strekking maar ook niet uit de bewoordingen van de akte af te leiden. Die uitleg zou bovendien een ontoelaatbare inbreuk vormen op het eigendomsrecht van het heersende erf van [geïntimeerden] Vaststaat immers dat de voordeur van de woning van [geïntimeerden] zich bevindt op het perceel van [geïntimeerden] , evenals hun tuindeur (die toegang geeft tot hun tuin). Wat [geïntimeerden] op hun eigen perceel al dan niet mogen, wordt niet bepaald door de inhoud van de erfdienstbaarheid die tussen hen en [appellanten] is gevestigd ten aanzien van het perceel van [appellanten] , maar uitsluitend door de inhoud en grenzen van het eigendomsrecht ten aanzien van hun eigen perceel. Nu een eigendomsrecht het meest omvattende recht is dat een subject op een goed kan hebben, staat het [geïntimeerden] , eenmaal op eigen perceel, in beginsel zonder meer vrij zich daarop te verplaatsen zoals hun goeddunkt. [appellanten] hebben ter onderbouwing van hun zienswijze naar voren gebracht dat ten tijde van de vestiging van de erfdienstbaarheid in 2002 reeds duidelijk was hoe de percelen na oplevering ten opzichte van elkaar zouden komen te liggen en dat er daarom bewust voor de desbetreffende bewoordingen is gekozen. Dit argument kan geen afbreuk doen aan het voorgaande. Ten slotte overweegt het hof dat uit artikel 5:74 BW weliswaar volgt dat [geïntimeerden] de erfdienstbaarheid op de minst bezwarende wijze dienen uit te oefenen, maar dat dit blijkens het voorgaande niet kan worden gelijkgesteld met het zo min mogelijk over het dienende erf lopen en vaker gebruikmaken van het achterpad, zoals [appellanten] kennelijk zouden willen. [appellanten] hebben te respecteren dat hun perceel is belast met een erfdienstbaarheid van voetpad ten gunste van [geïntimeerden] als hiervoor door het hof in zijn voorlopig oordeel omschreven. 



3.11.
Concluderend is het hof voorshands van oordeel dat onvoldoende aannemelijk is geworden dat [geïntimeerden] enkel over het erf van [appellanten] naar hun voordeur mogen gaan en dat het bereiken van een andere bestemming, zoals de tuin of tuindeur, op grond van de erfdienstbaarheid niet geoorloofd is en daarom een inbreuk vormt op het eigendomsrecht van [appellanten]



3.12.
Ten aanzien van de gestelde overlast overweegt het hof het volgende. Het veroorzaken van overlast is onacceptabel. Het hof gaat ervan uit dat [geïntimeerden] zich tot het uiterste zullen inspannen om de erfdienstbaarheid correct na te leven en dat zij hun kinderen en hun bezoek zullen aansporen om datzelfde te doen, waarbij gedrag dat door hun buren als kwetsend kan worden ervaren achterwege dient te worden gelaten. [geïntimeerden] hebben een en ander in hun stukken toegezegd, waar het hof hen, hopelijk ten overvloede, op wijst. Uit de na het bestreden vonnis gemaakte camerabeelden blijkt dat nog de nodige verbetering mogelijk is. Het hof is echter voorshands van oordeel dat de overtredingen wat betreft het te voet gaan, zoals die blijken uit die camerabeelden, niet van dien aard en aantal zijn – althans niet op dit moment – dat aan niet-naleving van de erfdienstbaarheid een dwangsom moet worden verbonden. Daarvoor bestaat, op dit moment althans, te minder grond omdat ook [appellanten] zelf stellen (zie akte na memorie van antwoord onder 2.26) dat het nog slechts om kleine overtredingen af en toe gaat. 



3.13.
Deze grieven hoeven voor het overige geen bespreking. 



3.14.
Met grief 7 betogen [appellanten] dat de voorzieningenrechter buiten het petitum is getreden en zodoende artikel 23 Rv heeft overtreden. Deze grief gaat evenmin op. Met zijn overweging dat ‘ [appellanten] door te stoppen met het (…) constante filmen van [geïntimeerden] van hun kant eveneens een maatregel zouden kunnen nemen die naar verwachting de ondervonden overlast kan doen verminderen’, heeft de voorzieningenrechter [appellanten] slechts een suggestie gedaan, die niet tot uitdrukking komt in het dictum van het bestreden vonnis. Buiten het petitum treden doet zich dan ook niet voor.



3.15.

Grief 8, die de proceskostenveroordeling betreft, mist zelfstandige betekenis, zodat die geen afzonderlijke bespreking behoeft. 



3.16.
Ten slotte overweegt het hof dat het voorbij gaat aan de verzoeken die [geïntimeerden] het hof aan het eind van de memorie van antwoord hebben gedaan omtrent, kort gezegd, de rechtmatigheid van de door [appellanten] geplaatste camera en van de daarmee gemaakte opnames. [geïntimeerden] hebben geen daarop betrekking hebbende vorderingen ingesteld. Overigens kan in hoger beroep ook niet voor het eerst een vordering in reconventie worden ingesteld.



3.17.
De slotsom luidt dat het hoger beroep niet slaagt. Voor zover partijen ter zake dienende bewijsaanbiedingen hebben gedaan, passeert het hof deze als niet passend in een kort geding. Het bestreden vonnis wordt bekrachtigd. [appellanten] zullen als de in het ongelijk gestelde partij worden verwezen in de kosten van het geding in hoger beroep.






4Beslissing


Het hof:



bekrachtigt het vonnis waarvan beroep;



veroordeelt [appellanten] in de kosten van het geding in hoger beroep, tot op heden aan de zijde van [geïntimeerden] begroot op € 338,- aan verschotten en € 1.114,- voor salaris en op € 163,- voor nasalaris, te vermeerderen met € 85,- voor nasalaris en de kosten van het betekeningsexploot ingeval betekening van dit arrest plaatsvindt;



verklaart deze kostenveroordeling uitvoerbaar bij voorraad.




Dit arrest is gewezen door mrs. D.J. van der Kwaak, E.K. Veldhuijzen van Zanten en R.J.Q. Klomp en door de rolraadsheer in het openbaar uitgesproken op 1 maart 2022.




",Gerechtshof Amsterdam,2022-03-01,2022-03-02,200.293.802/01,Uitspraak,,,Civiel recht,Hoger beroep kort geding,"
Kort geding. Uitleg erfdienstbaarheid van voetpad.
","

Rechtspraak.nl

",Kort geding. Uitleg erfdienstbaarheid van voetpad.
588,ECLI:NL:RBLIM:2022:1691,,Rechtbank Limburg,2022-03-02,2022-03-04,9241283 CV EXPL 21-2687,Uitspraak,,,Civiel recht,,,,No summary available
589,ECLI:NL:RBNNE:2022:615,,Rechtbank Noord-Nederland,2022-03-03,2022-03-04,C/18/211682 / FA RK 22-663,Uitspraak,,,Civiel recht; Personen- en familierecht,,,,No summary available
590,ECLI:NL:RBZWB:2022:1103,,Rechtbank Zeeland-West-Brabant,2022-03-03,2022-03-04,C/02/362333 / FA RK 19-4304,Uitspraak,,,Civiel recht,,,,No summary available
591,ECLI:NL:RBLIM:2022:1692,,Rechtbank Limburg,2022-03-02,2022-03-04,9250192 \ CV EXPL  21-2760,Uitspraak,,,Civiel recht,,,,No summary available
592,ECLI:NL:RBLIM:2022:1694,,Rechtbank Limburg,2022-03-02,2022-03-04,9430032 \ CV EXPL  21-4316,Uitspraak,,,Civiel recht,,,,No summary available
593,ECLI:NL:RBROT:2022:1562,"











vonnis
RECHTBANK ROTTERDAM


Team handel en haven
Zittingsplaats Dordrecht




zaaknummer / rolnummer: C/10/631749 / HA ZA 22-37




Vonnis van 2 maart 2022




in de zaak van





          [naam eiser]
        ,
wonende te [woonplaats eiser] ,
eiser,
advocaat mr. L.H. Tolenaars (DAS rechtsbijstand), 



tegen





          [naam gedaagde] , H.O.D.N. [handelsnaam],
wonende te [woonplaats gedaagde] ,
gedaagde,
advocaat mr. G. Loman.




Partijen zullen hierna [naam eiser] en [naam gedaagde] genoemd worden.






1. De procedure

1.1.
Het verloop van de procedure blijkt uit:


het exploot van dagvaarding van 4 mei 2021, met producties;


de conclusie van antwoord, met producties;


het vonnis van 15 juli 2021 van de kantonrechter (zaaknummer: 9212532 CV EXPL 21-2064) waarin een mondelinge behandeling is bepaald;


de akte houdende wijziging eis, tevens houdende aanvullende producties, van [naam eiser] ,


het proces-verbaal van de mondelinge uitspraak ex artikel 30p Rv van 1 december 2021 van de kantonrechter, zitting houdende te Dordrecht.





1.2.
Op 1 december 2021 heeft in het gerechtsgebouw te Dordrecht de mondelinge behandeling plaatsgevonden bij de kantonrechter. [naam eiser] is verschenen, bijgestaan door mr. H.W. Leemans. [naam gedaagde] heeft de zitting bijgewoond via een beeld- en geluidsverbinding met het programma Skype voor bedrijven. Mr. G. Loman is ter zitting verschenen, bijgestaan door [naam 1] (bedrijfsjurist bij Univé, de aansprakelijkheidsverzekeraar van [naam gedaagde] ).



1.3.
De kantonrechter heeft tijdens de mondelinge behandeling mondeling vonnis gewezen en zich vanwege de hoogte van de vordering van [naam eiser] onbevoegd verklaard om de zaak te behandelen en te beslissen. De kantonrechter heeft de zaak verwezen naar de handelskamer van de rechtbank Rotterdam, locatie Dordrecht, in de stand waarin zij zich thans bevindt. Tevens heeft de kantonrechter bepaald dat hij de zaak zelf als handelsrechter zal behandelen.  



1.4.
Ten slotte is vonnis bepaald. De uitspraak daarvan is nader bepaald op vandaag.





2. De feiten

2.1.

        [naam eiser] is eigenaar van de woning aan de [adres] . Deze woning is een rijksmonument met een rieten dak. 



2.2.
Eind 2018 is een overeenkomst tot stand gekomen tussen [naam eiser] en [naam gedaagde] omtrent het vernieuwen van het rieten dak van de woning van [naam eiser] voor € 72.600,-. [naam eiser] heeft de aanneemsom in vier termijnen van € 18.150,- voldaan. 	



2.3.
De werkzaamheden bestonden uit het vervangen van het oude riet en het aanbrengen van nieuw riet op het dak. Deze werkzaamheden hebben in januari 2019 plaatsgevonden. Op 28 januari 2019 is het dekzeil dat op het dak lag door de wind opgewaaid en heeft een klein deel van het dak gedurende enige tijd open gelegen. [naam eiser] heeft door binnentredend regenwater waterschade geleden. 



2.4.

        [naam gedaagde] heeft de schade gemeld bij haar schadeverzekeraar Univé. Op 18 februari 2019 heeft in opdracht van Univé een expertiseonderzoek plaatsgevonden door [naam 2] van Dekra. In haar rapport van 26 februari 2019 is opgenomen dat de totale schadevaststelling € 7.038,14 bedraagt. 



2.5.
Volgens [naam eiser] liggen de kosten van herstel hoger dan door Dekra begroot. Op 13 juni 2019 heeft SRK Rechtsbijstand, namens [naam eiser] , Univé gewezen op een offerte van 5 juni 2019 van [naam bedrijf 1] omtrent de herstelkosten ter hoogte van € 28.084,10. [naam eiser] heeft Univé verzocht om de expert van Dekra nog een keer langs te laten komen, omdat niet alle schade zichtbaar was tijdens het eerste onderzoek. 



2.6.
Op 7 augustus 2019 heeft [naam 3] , namens Dekra, in opdracht van Univé de woning van [naam eiser] bezocht. Hij heeft het schadebedrag op 21 augustus 2019 begroot op € 7.154,75. 



2.7.

        [naam eiser] heeft Univé aangegeven niet met dit schadebedrag te kunnen instemmen en heeft EMN de schade laten begroten. [naam 4] van EMN heeft in het rapport van expertise van 13 januari 2020 de schade begroot op een bedrag van € 25.680,18. 



2.8.
Univé heeft het expertiserapport van EMN voorgelegd aan Dekra. Dekra heeft hierop op 27 januari 2020 gereageerd en geen aanleiding gezien om haar schadevaststelling aan te passen. Op deze reactie heeft EMN vervolgens gereageerd op 5 augustus 2020. Daarna heeft Dekra op 9 oktober 2020 op de tweede reactie van EMN gereageerd en wederom geen aanleiding gezien om de schadevaststelling aan te passen. 



2.9.
Op 9 oktober 2020 heeft Univé het schadebedrag van € 7.154,75 overgemaakt aan [naam eiser] . 





3. Het geschil

3.1.


          [naam eiser] heeft, na wijziging van eis, gevorderd bij vonnis:
I. [naam gedaagde] te veroordelen om tegen behoorlijk bewijs van kwijting aan [naam eiser] te betalen een bedrag ad € 32.387,25 inclusief btw, althans een in goede justitie te bepalen bedrag, vermeerderd met de wettelijke rente conform artikel 6:119 BW over een bedrag van € 25.680,18 vanaf 28 januari 2019, althans vanaf de dag der dagvaarding, tot 9 oktober 2020 en vermeerderd met de wettelijke rente over een bedrag van € 18.525,43 van 9 oktober 2020, althans vanaf de dag der dagvaarding, tot 14 oktober 2021 en vermeerderd met de wettelijke rente over het bedrag van € 32.387,25 van 14 oktober 2021 tot de dag der algehele voldoening;
II. [naam gedaagde] te veroordelen om tegen behoorlijk bewijs van kwijting aan [naam eiser] te betalen de deskundigenkosten ter grootte van een bedrag van € 1.415,70 inclusief btw, vermeerderd met de wettelijke rente conform artikel 6:119 BW vanaf 9 oktober 2019, althans vanaf de dag der dagvaarding, tot de dag der algehele voldoening;
III. [naam gedaagde] te veroordelen om tegen behoorlijk bewijs van kwijting aan [naam eiser] te betalen de deskundigenkosten ter grootte van een bedrag van € 361,79 inclusief btw, vermeerderd met de wettelijke rente conform artikel 6:119 BW vanaf 2 december 2020, althans vanaf de dag der dagvaarding, tot de dag der algehele voldoening;
IV. [naam gedaagde] te veroordelen om tegen behoorlijk bewijs van kwijting aan [naam eiser] te betalen een bedrag ad € 1.097,87 ter zake de gemaakte buitengerechtelijke incassokosten te vermeerderen met de wettelijke rente vanaf de dag der dagvaarding tot de dag der algehele voldoening;
V. [naam gedaagde] te veroordelen in de proceskosten, alsmede de gebruikelijke nakosten (zowel met als zonder betekening), een en ander vermeerderd met de wettelijke rente daarover vanaf 14 dagen na dagtekening van het vonnis tot en met de dag ter algehele voldoening.




3.2.

        [naam eiser] heeft aan zijn vorderingen het volgende ten grondslag gelegd. Tijdens de uitvoering van de werkzaamheden aan het rieten dak van zijn woning is (gevolg)schade ontstaan. Dit is een tekortkoming in de nakoming van de aanneemovereenkomst, dan wel een onrechtmatige daad aan de zijde van [naam gedaagde]. Partijen zijn het niet eens omtrent de omvang van de schade. Volgens [naam eiser] bestaat de schade op basis van de offerte van [naam bedrijf 1] en het expertiserapport van EMN uit een bedrag van € 39.542,- (inclusief € 3.000,- voor de vervanging van vloerbedekking). Onder aftrek van het reeds vergoede bedrag van € 7.154,75 resteert een schadebedrag van € 32.387,25.



3.3.

        [naam gedaagde] heeft verweer gevoerd. Hij heeft erkend dat het zeil dat door hem is aangebracht is opgewaaid en tot schade heeft geleid bij [naam eiser] . De schade bedraagt echter maar € 7.154,75 en is reeds betaald aan [naam eiser] door zijn verzekeraar Univé. [naam eiser] heeft derhalve niets meer te vorderen van [naam gedaagde] . 



3.4.
Op de stellingen van partijen wordt hierna, voor zover van belang, nader ingegaan.





4. De beoordeling

4.1.
Tussen partijen is niet in geschil dat [naam gedaagde] aansprakelijk is voor de op 28 januari 2019 ontstane (water)schade aan de woning van [naam eiser] nadat het zeil dat door [naam gedaagde] was aangebracht over het dak ’s nachts was losgeschoten. Partijen zijn verdeeld over de omvang van de schade en de hoogte van het schadebedrag. 



4.2.
Een expert van Dekra heeft de woning bezocht op 18 februari 2019, kort na het schadeveroorzakende incident. Dekra heeft de schade toen begroot op € 7.038,14. Na de door [naam eiser] ontvangen offerte van [naam bedrijf 1] heeft Dekra de woning van [naam eiser] op 7 augustus 2019 opnieuw bezocht. De bouwkundig expert, [naam 3] , heeft de schade toen begroot op € 7.154,75 en in zijn rapport – voor zover van belang – het volgende opgemerkt: 



“Oordeel na tweede bezoek

Op 7 augustus 2019 hebben wij ( [naam 3] ) opnieuw een bezoek gebracht aan [naam eiser] . Samen met uw cliënt hebben wij opnieuw en uitvoerig de situatie geïnspecteerd en ingemeten.




Keuken

Het houten stroken plafond in de keuken vertoont plaatselijk bruine lekstrepen en vlekken. Ook is het hout plaatselijk opgezet. Dit geldt overigens niet voor het kleine houten stroken plafond van de dakkapel. Voorgesteld is om het houten stroken plafond van de keuken (exclusief dakkapel) te vervangen. Indien dit vervangen wordt, dan zal de hierboven liggende isolatie ook losgetrokken worden. De isolatie zal dus ook vervangen moeten worden.



De wanden zijn afgewerkt met gipsplaat voorzien van stuc- en schilderwerk. In totaal gaat het om 6 m2. Plaatselijk zijn er lekstrepen zichtbaar. Wij zagen echter ook vervuiling als gevolg van gebruik. In de offerte van de aannemer is opgenomen om alle gipsplaten en de achterliggende isolatie te vervangen. Dit is volgens ons niet nodig. De isolatie is (mogelijk) nat geworden, maar is nu weer droog. Technisch gezien kan het geen kwaad als isolatiemateriaal nat wordt en daarna weer opdroogt. Tijdens de bouw van een woning wordt isolatiemateriaal ook vaak nat door de regen. Zodra isolatiemateriaal weer droog is, heeft het weer zijn oorspronkelijke isolatiewaarde. Ook de gipsplaten zijn nog ‘hard’ en behoeven niet vervangen te worden.



De scheuren in enkele inwendige hoeken die [naam eiser] ons aanwees, zijn zogenaamde krimpscheuren. Deze zijn op die plaatsen te verwachten en zijn volgens ons niet veroorzaakt door de lekkage. Daarbij merken wij op dat de woning uit 1600 volgens [naam eiser] niet op palen is gefundeerd en in een veengebied is gebouwd. De lente en zomer van 2018 en 2019 was erg droog, waardoor het grondwater voor langere tijd drastisch is gezakt. De kans dat hierbij de veenlaag (deels) droog is komen te staan, is vrij groot en aannemelijk. Daarbij verklaarde [naam eiser] dat de NS in verband met werkzaamheden aan het nabij gelegen spoor, langdurig de waterstand heeft verlaagd. Als het veen droog komt te staan ontstaat er veenoxidatie. De veenlaag zal hierdoor inklinken, met een (onomkeerbare) verzakking van de grond tot gevolg. Doordat de woning niet onderheid is, zal de fundering met de bodem mee zaken, met scheuren in de woning tot gevolg. De extreem droge zomer in 2018 en 2019 is ook enkele malen in het nieuws geweest. Op internet zal u hierover ook verschillende berichten terug kunnen vinden. Volgens [naam eiser] is er in de buurt ook een commissie opgericht, bestaande uit bewoners die de NS aansprakelijk willen stellen voor het zakken van hun woning en de schade die dit met zich heeft meegebracht.



De lekstrepen kunnen worden hersteld door deze eerst te overschilderen met zogenaamde isolatieverf en daarna kan het stucwerk in de gewenste kleur worden overschilderd.



Wij zullen de in de offerte genoemde kosten met betrekking tot het vervangen van het houten stroken plafond en de hierboven liggende isolatie en het (alleen) schilderen van de schuine wanden, overnemen in onze schadevaststelling.





Overloop en slaapkamers eerste verdieping

De wanden en een (groot) deel van de plafonds zijn net als de keuken afgewerkt met gipsplaten, voorzien van stuc- en schilderwerk. Volgens [naam eiser] zit er, net als in de keuken, isolatiemateriaal achter de gipsplaten. Ook hier heeft de aannemer begroot om alle gipsplaten en isolatiemateriaal te slopen en opnieuw aan te brengen. Dit verklaart ook de hoge aanneemsom. Echter zijn wij, net als in de keuken, ook in deze ruimten van mening dat het niet nodig is om de nat geworden isolatiemateriaal te vervangen. Dat zou namelijk de enige reden zijn om alles te slopen en te vervangen. De gipsplaten zijn immers nog ‘hard’ en ook in deze ruimten geldt dat de (krimp)scheuren niet veroorzaakt zijn door de lekkage. Zie ook bovenstaande uitleg.



Daar waar wij lekstrepen hebben waargenomen, dient de betreffende wand voorzien te worden van isolatieverf en sauswerk. Het gaat dan om een kleine wand in de kinderslaapkamer, de muur aan de kopse kant van de kamer direct boven de keuken, enkele wandvlakken op de overloop en enkele wandvlakken en het plafond in een kleine leegstaande kamer.



In de leegstaande kamer is de lekkage het meest heftig geweest en zal wel een deel van het gipsplaten plafond hersteld moeten worden. Hiervoor zullen wij een extra post opnemen in onze schadevaststelling.



Een deel van het plafond op de eerste verdieping is voorzien van een (oud) systeemplafond. Enkele (oude) systeemplafondplaten zijn bevuild door vocht. Wij hebben bij 15 plafondplaten bruine vlekken waargenomen. Deze platen zullen vervangen moeten worden. De isolatie bovenop het systeemplafond hoeft niet vervangen te worden. Wij verwijzen naar eerdergenoemde uitleg.



Tot slot wees [naam eiser] ons op enkele vlekken in het groene tapijt. [naam 2] heeft opgenomen om het tapijt te vervangen, waarbij ze rekening heeft gehouden met het feit dat het tapijt oud is (zeker tien jaar volgens [naam eiser] ) en er dus sprake zal zijn van een optredende verbetering. Wij handhaven haar schadevaststelling in dezen.”




4.3.

        [naam eiser] heeft EMN ingeschakeld, omdat hij het niet eens was met de schadebegroting door Dekra. [naam 4] van EMN heeft in zijn rapport – voor zover van belang – het volgende opgemerkt: 


“Op 3 oktober 2019 hebben wij de situatie op locatie beoordeeld. 




Bevindingen: 

Aan de hand van aanwezige leksporen is zichtbaar dat hemelwater in grote hoeveelheden de woning op de verdieping is binnengestroomd. Op zowel de overloop en de slaapkamers zijn de systeemplafonds aangetast door water. Wij hebben de systeemplafonds deels verwijderd, waardoor wij constateerde dat het aanwezige isolatiemateriaal op de systeemplafonds door water is aangetast. Hierdoor ontstaat een mindere isolatiewaarde. 



De systeemplafonds sluiten aan op de schuine binnen afwerking van het dak. Deze afwerking bestaat uit gipsplaat. Omdat de gipsplaten eindigen boven de systeemplafonds, achten wij het uiterst aannemelijk dat water, dat op de systeemplafonds is gekomen, en door de isolatiematerialen is geabsorbeerd, in de koppen van de gipsplaten is getrokken. Op enkele locaties zijn verdikkingen voel- en zichtbaar. Het is niet duidelijk of deze
aantastingen van de gipsplaten zich verder doorzetten. 



Het water is op de vloer van de bovenverdieping gestroomd, waardoor modderachtig water in de vloerbedekking is gekomen. De kosten voor het vervangen van de vloerbedekking bedraagt € 3.000,-- inclusief btw.



Het lekwater is via de houten verdiepingsvloer naar beneden gestroomd en door het houten keukenplafond op de vloer gekomen. Het water is vervolgens verder de woning ingestroomd.



Het keukenplafond is uitgevoerd met houten schroten, waarop isolatie is aangebracht. Bij noesten en naden van de onderlinge schroten is zichtbaar dat er water doorheen is gestroomd. Aannemelijk is de isolatiewaarde op het keukenplafond verloren gegaan vanwege langdurige waterintreding.



In de keuken zijn gipsplaten aangebracht voor de schuine binnen afwerking van het dak. Deze gipsplaten eindigen boven het plafond, wij achten het aannemelijk dat water wat op het plafond is gekomen in de koppen van de gipsplaten is getrokken. Op enkele locaties zijn verdikkingen voel- en zichtbaar. Het is niet duidelijk of deze aantastingen van de gipsplaten zich verder doorzetten.



(…) 




Schadeopname:

De systeemplafonds op de verdieping zijn door langdurige waterintreding verloren gegaan en moeten vervangen worden. De isolatiedekens op de plafonds zijn nat geworden en hebben aannemelijk een mindere isolatie waarde. Met het vervangen van de plafonds moeten de isolatiedekens echter sowieso worden vervangen omdat de isolatie doorweekt is en om die reden afbreuk doet aan de isolatiewaarde.



Omdat de gipsplaten aan de binnenzijde van het schuine dak doorlopen tot boven het plafond, heeft het lekwater op de plafonds in de koppen van de gipsplaten kunnen intreden. Gipsplaten zijn niet bestand tegen langdurige waterbelasting. Een aantal gipsplaten vertonen al aantastingen. Wij gaan er in onze schadevaststelling vanuit dat 25 % van de gipsplaten vervangen moeten worden.



De houten schroten van het keukenplafond zijn door langdurige water intreding verloren gegaan en moeten vervangen worden. De isolatiedekens op de plafonds zijn nat geworden en hebben aannemelijk een mindere isolatie waarde. Met het vervangen van de houten plafonds moeten de isolatiedekens sowieso worden vervangen omdat de isolatie doorweekt is en om die reden afbreuk doet aan de isolatiewaarde.



Omdat de gipsplaten aan de binnenzijde van het schuine dak doorlopen tot boven het schrotenplafonds, heeft lekwater op de plafonds in de koppen van deze gipsplaten kunnen intreden. Gipsplaten zijn niet bestand tegen langdurige waterbelasting. Een aantal gipsplaten vertonen al aantastingen. Wij gaan er in onze schadevaststelling vanuit dat 25 % van de gipsplaten vervangen moeten worden.







Uitgangspunten schadevaststelling:

Uw cliënt is in bezit van hersteloffertes van [naam bedrijf 1] Na beoordeling van deze offerte achten wij de gehanteerde eenheidsprijzen redelijk. Waar van toepassing hebben wij deze kosten gehanteerd. 



De plafonds op de verdieping zijn uitgevoerd als een systeemplafond. De aannemer begroot het aanbrengen van houten plafonds met kraaldelen. Dit betreft onzes inziens een verbetering ten opzichte van de bestaande situatie. Uitgangspunt is dat het herstel niet leidt tot verbeteringen. De kosten voor de houten plafonds met kraaldelen, inclusief grondhout, zijn begroot op € 60,-/m² exclusief btw. De kosten voor een systeemplafond bedragen € 30,- /m², dit bedrag wordt door ons gehanteerd voor het vervangen van de plafonds op de verdieping.



In de begroting van de aannemer zijn herstelkosten opgenomen voor het vervangen van alle gipsplaten tegen het schuine dak. Zoals aangegeven gaan wij er van uit dat 25 % van de gipsplaten vervangen moeten worden. Het kosten van het sauswerk van de schuine wanden worden door ons wel volledig opgenomen.”




4.4.
Univé heeft Dekra vervolgens gevraagd om op het rapport van EMN te reageren.  Dekra heeft Univé op 28 januari 2020 bericht dat zij niet bij het onderzoek van EMN aanwezig is geweest. Daarnaast heeft Dekra – voor zover van belang – de volgende reactie gegeven:


“Wij stellen dat de hoeveelheid leksporen op de muren van de eerste verdieping wel mee viel. Wij hebben enkel sporen van een lekkage waargenomen bij een kleine wand in de kinderslaapkamer, de (steens)muur aan de kopse kant van de kamer direct boven de keuken, enkele wandvlakken op de overloop en enkele wandvlakken en het plafond in een kleine leegstaande kamer. Hoe [naam 4] de hoeveelheid binnengestroomd water heeft kunnen vaststellen aan de hand van deze leksporen is ons niet duidelijk. Wij weten niet beter dan dat er op één moment regenwater is binnengestroomd en dat hierop meteen is in gegrepen en de lekkage(s) zijn gestopt. Waarom [naam 4] dan stelt dat er ‘langdurig’ water is binnengestroomd is ons onduidelijk.




          [naam 4] stelt dat hij het ‘uiterst aannemelijk’ acht, dat het regenwater dat op het systeemplafond van de eerste verdieping en op het houten plafond van de keuken terecht is gekomen, ook is doorgestroomd tot achter de gipsplaten waarmee de schuine wanden zijn afgewerkt. Hierbij neemt [naam 4] ook aan dat er isolatiemateriaal achter de gipsplaten zit verwerkt. En tot slot stelt [naam 4] dat de gipsplaten vervangen moeten worden omdat deze enerzijds zijn opgezwollen doordat er aan de kopse kanten water in is getrokken en anderzijds omdat het isolatiemateriaal achter de gipsplaten nat zou zijn geworden en deze hiermee zijn isolatiewaarde zou hebben verloren.



Het leeuwendeel van de opgenomen kosten hebben dan ook betrekking op het vervangen van de gipsplaten en het isolatiemateriaal en het opnieuw stukadoren en schilderen van de gipsplaten. Zoals hierboven ook al aangegeven, zijn wij van mening dat de hoeveelheid leksporen relatief gering is. Daarbij hebben wij geen verdikkingen van de gipsplaten waargenomen. Wij schreven in ons rapport dan ook: ‘de gipsplaten zijn nog ‘hard’ en ‘behoeven niet vervangen te worden’. 



In ons rapport hebben wij ook aandacht besteed aan het vermeend nat geworden isolatiemateriaal achter de gipsplaten en boven het systeemplafond. In tegenstelling tot de mening van [naam 4] , zijn wij van mening dat zodra isolatiemateriaal weer droog is, dat weer de oorspronkelijke isolatiewaarde heeft. Los daarvan zou je ook nog kunnen stellen dat het nu niet eens is aangetoond dat er überhaubt isolatiemateriaal achter de gipsplaten aanwezig is en welk isolatiemateriaal dit dan is.



Tot slot willen wij nog opmerken dat [naam 4] geen rekening gehouden heeft met het feit dat de wandafwerking (schilderwerk / spachtelputz) ook onvolkomenheden vertoonde (onder andere vervuiling door gebruik), die niets met een lekkage te maken hebben. Het is voor ons een raadsel waarom hier geen aftrek wordt toegepast voor zogenaamde optredende verbeteringen.



Dit geldt ook voor het vervangen van het complete verlaagd plafond en de vloerbedekking op de eerste verdieping. Ook hier gaat [naam 4] uit van nieuwwaarde, terwijl wederpartij heeft verklaard dat de vloerbedekking zeker ouder dan tien jaar is en dat dit ook geldt voor het systeemplafond. Overigens zien wij niet in waarom het hele systeemplafond vervangen zou moeten worden. Er zijn enkel 15 plafondplaten die een lekkagevlek vertonen.




Resumé

Wij zien geen reden om onze zienswijze en schadevaststelling aan te passen.”




4.5.
Op deze reactie van Dekra heeft [naam 4] van EMN op 5 augustus 2020 – voor zover van belang – als volgt gereageerd:


“Het is niet uit te sluiten dat tijdens ons onderzoek de schade was toegenomen t.o.v. de schade opname van DEKRA. DEKRA is kort na het incident op locatie geweest. Hemelwater is opgenomen door poreuze matenalen (gipsplaat, isolatiemateriaal, systeemplafonds). Het water wordt geabsorbeerd door deze materialen waardoor het niet is uit te sluiten dat vanwege het aanwezige vocht in deze materialen de schade zich verergerd.



DEKRA trekt onze conclusie betreffende langdurige waterintreding in grote hoeveelheden wat in twijfel. Wij willen graag verwijzen naar de dag gegevens van het KNMI van 28 januari 2029, de schadedatum, zie bijlage. Deze dag is sprake van langdurige regenval (7.3 uur) en de neerslaghoeveelheid van 7.7 mm kan als zeer fors worden beoordeeld. Voeg daarbij de krachtige wind (11 m/sec) met stormachtige stoten (19 m/sec). Als een dak onder deze omstandigheden open ligt, kan het niet anders zijn dat er sprake is van een langdurige
waterintreding in grote hoeveelheden.



Dat de leksporen wel meevielen, zoals DEKRA suggereert, betekend niet dat er geen grote hoeveelheid water is ingetreden. Zoals aangegeven is hemelwater met name in de poreuze materialen getrokken , het water wordt dan grotendeels geabsorbeerd. Dat het geabsorbeerde water mogelijk minder zichtbaar is, betekend niet dat deze materialen niet zijn aangetast. Daarbij zijn de schuin geplaatste gipsplaten aan de achterzijde belast met water. Water is van het plafond gestroomd en over de achterzijde van de gipsplaten naar beneden gestroomd, zoals in onze rapportage omschreven. Deze schade is niet direct zichtbaar maar het water zal uiteindelijk door de gipsplaten naar buiten uittreden. Daarbij worden de gipsplaten langdurig met water belast aan de achterzijde vanwege de aanwezigheid van natte isolatieplaten.



Ten overvloede hebben wij ons fotoblad behorende bij onze rapportage bijgesloten. Ons
inziens kan niet gesteld worden dat de leksporen wel mee vielen. 



DEKRA schrijft dat wij geen rekening hebben gehouden dat de aangetaste onderdelen al onvolkomenheden vertoonde die niet zijn veroorzaakt door de lekkage. Tevens schrijft DEKRA dat wij zijn uitgegaan van nieuwwaarde en het een raadsel vindt dat wij geen aftrek hebben gehanteerd voor verbeteringen. Wij kunnen dit raadsel oplossen. Ons is gevraagd om aan te geven welke werkzaamheden moeten worden verricht om de schade weg te nemen en welke kosten daaraan zijn verbonden. Daarop is onze begroting gebaseerd. Ons is niet verzocht om de schade op dagwaarde vast te stellen.”




4.6.
Vervolgens heeft Dekra op 9 oktober 2020 op de tweede reactie van EMN – voor zover van belang – als volgt gereageerd:


“Reactie [naam bedrijf 2]
Waar DAS Rechtsbijstand stellig is in het feit dat de omvang van de beschadigingen sinds ons laatste bezoek op 7 augustus 2019 zijn toegenomen, stelt [naam 4] dat dit ‘niet is uit te sluiten’. Ofwel [naam 4] is hier minder zeker van.




          [naam 4] heeft KNMI gegevens opgezocht van 28 januari 2019 (de schadedatum) van het weerstation te Rotterdam. Uit de gegevens blijkt dat er in 24 uur 7,7 millimeter regen is gevallen en dat het in dit etmaal 7,3 uur lang heeft geregend. [naam 4] concludeert vervolgens dat als ‘een dak onder deze omstandigheden open ligt’, het niet anders kan, dan dat er sprake is geweest van ‘een langdurige waterintreding in grote hoeveelheden’.
Los van het feit dat het betreffende weerstation op circa 35 kilometer afstand ligt van de schadelocatie en de gegevens dus niet 1 op 1 gelden voor de schadelocatie, merken wij op dat de hoeveelheid regen die buiten valt, niets zegt over de hoeveelheid regenwater die naar binnen stroomt. Dit laatste is namelijk afhankelijk van de grootte en de plaats waar het dak tijdens de regen niet waterdicht is. [naam 4] stelt dat het dak open lag. Op basis van de verklaring van verzekerde willen wij dit nuanceren. Er was een dekzeil losgewaaid. Het is niet zo dat het hele dag open lag. Overigens achten wij deze opmerking van [naam 4] helemaal niet relevant. Er wordt immers niet ontkend dat er regenwater naar binnen is gestroomd. Ook is het niet relevant om te weten hoeveel regenwater er naar binnen is gestroomd. Het gaat erom dat wordt vastgesteld wat en hoeveel er is beschadigd als gevolg van binnengestroomd regenwater en wat de kosten zijn om deze zaken te herstellen.



Zo vinden wij het ook niet relevant om te discussiëren over de vraag of de mate van leksporen ‘wel meevielen’ (zoals wij eerder in ons schrijven hebben opgemerkt). Zoals hiervoor al vermeld gaat het enkel om de vraag wat en hoeveel er is beschadigd als gevolg van binnengestroomd regenwater en wat de kosten zijn om deze zaken te herstellen.




          [naam 4] stelt dat ‘het hemelwater in de poreuze materialen is getrokken’, dat dit ‘mogelijk minder zichtbaar is’, maar dat ‘dit niet betekent dat deze materialen niet zijn aangetast’.
Wij blijven bij het feit dat wij geen verdikkingen van de gipsplaten hebben waargenomen, dat er dus niet is aangetoond dat de gipsplaten (onherstelbaar) beschadigd zijn geraakt en wij dus niet inzien waarom deze gipsplaten allemaal vervangen moeten worden.




          [naam 4] schrijft verder dat ‘de schade niet direct zichtbaar is’, maar dat ‘het water uiteindelijk door de gipsplaten naar buiten zal treden’.
Wij kunnen dit niet volgen en blijven bij onze stelling en mening, dat als de gipsplaten ruim 6 maanden na het voorval niet beschadigd zijn geraakt, wij niet inzien waarom de gipsplaten vervangen moeten worden. En als de gipsplaten nu / na ons bezoek alsnog beschadigd zijn geraakt, dan verwachten wij dat er sprake is van (minstens) een tweede evenement, waarvan nog niet is aangetoond dat deze oorzaak te relateren is aan het werk van verzekerde.



Tot slot schrijft [naam 4] dat hem enkel is gevraagd om de herstelkosten te begroten, zonder rekening te houden met optredende verbeteringen.
Dit is mogelijk te verklaren door het feit dat [naam 4] bouwkundig adviseur / aannemer is en geen schade-expert. Of de vraagstelling is onjuist geweest.
Aangezien het hier om een aansprakelijkheidskwestie gaat, is het logisch dat er rekening gehouden dient te worden met eventueel optredende verbeteringen.”




4.7.
Gelet op wat hiervoor is weergegeven uit de rapporten van Dekra en EMN zijn de door partijen ingeschakelde deskundigen het niet eens over de omvang van de schade en daardoor ook niet over het schadebedrag. Omdat partijen en de door hen benaderde deskundigen hierover gemotiveerd van mening verschillen, is de rechtbank voornemens zelf een deskundige te benoemen. 



4.8.

De rechtbank is voornemens om aan de deskundige te vragen wat de omvang is van de schade die op 28 januari 2019 is veroorzaakt aan de woning van [naam eiser] door het losraken van het zeil dat over het dak was gespannen van de woning. De deskundige dient bij de beantwoording daarvan tevens in te gaan op de verschillen tussen de rapporten van Dekra en EMN en daarbij – in ieder geval – de volgende vragen te beantwoorden:

keuken




zijn in de keuken de gipsplaten en de daarachter bevindende isolatie beschadigd door het intredende water op 28 januari 2019 en dienen deze te worden vervangen? Bij deze vraag dient de deskundige te betrekken of en zo ja, in welke mate de isolatiewaarde van het isolatiemateriaal is verminderd als het nat wordt en daarna weer opdroogt; 


zijn de scheuren in enkele inwendige hoeken in de keuken veroorzaakt door de lekkage op 28 januari 2019 of betreffen dit krimpscheuren?;


zijn de lekstrepen in de keuken veroorzaakt door de lekkage op 28 januari 2019 en kunnen deze worden hersteld door deze eerst over te schilderen met zogenoemde isolatieverf en daarna het stucwerk in de gewenste kleur over te schilderen?;



 eerste verdieping

4. zijn de gipsplaten die op de overloop en de slaapkamers op de wanden en een (groot) deel van de eerste verdieping van de woning van [naam eiser] zijn aangebracht beschadigd door het intredende water op 28 januari 2019 en dienen deze te worden vervangen? Bij deze vraag dient de deskundige te betrekken of en zo ja in welke mate de isolatiewaarde van het isolatiemateriaal is verminderd als het nat wordt en daarna weer opdroogt;
5. zijn de scheuren op de overloop en de slaapkamers op de eerste verdieping veroorzaakt door de lekkage op 28 januari 2019 of betreffen dit krimpscheuren?;
6. zijn de lekstrepen op de overloop en in de slaapkamers op de eerste verdieping veroorzaakt door de lekkage op 28 januari 2019 en kunnen deze worden hersteld door deze eerst over te schilderen met zogenoemde isolatieverf en daarna het stucwerk in de gewenste kleur over te schilderen?;
7. hoeveel plafondplaten van het systeemplafond op de eerste verdieping zijn beschadigd door de lekkage op 28 januari 2019 en dienen te worden vervangen? Dient daarbij ook de isolatie bovenop de systeemplafondplaten te worden vervangen?;
8. is het groene tapijt op de eerste verdieping beschadigd door de lekkage en dient dat te worden vervangen? 



4.9.
Voorts is de rechtbank voornemens om aan de deskundige te vragen om, na het vaststellen van de omvang van de schade, te begroten wat het kost om de schade te herstellen. Daarbij dient de deskundige tevens vast te stellen welk deel van de kosten zien op verbeteringen. 



4.10.
De rechtbank zal de zaak verwijzen naar de rol van woensdag 30 maart 2022 om partijen in de gelegenheid te stellen  bij akte op deze vragen te reageren en tevens, bij voorkeur eenparig, zich uit te laten over de persoon van de deskundige. Het spreekt voor zich dat het de voortgang van de procedure aanzienlijk kan versnellen als partijen met een eensluidend voorstel komen. Het voorschot van de deskundige zal vooralsnog door [naam eiser] , als de partij op wie de bewijslast rust, betaald moeten worden.



4.11.
In afwachting van de te nemen aktes zal iedere verdere beslissing worden aangehouden.





5. De beslissing
De rechtbank


verwijst de zaak naar de rolzitting van woensdag 30 maart 2022 voor het indienen van een akte door elk van de partijen over de persoon van de te benoemen deskundige en de aan deze te stellen vragen (weergegeven onder 4.8. en 4.9.);



houdt iedere verdere beslissing aan.



Dit vonnis is gewezen door mr. G.A.F.M. Wouters en in het openbaar uitgesproken op 2 maart 2022.
3120


",Rechtbank Rotterdam,2022-03-02,2022-03-03,C/10/631749 / HA ZA 22-37,Uitspraak,,,Civiel recht,Eerste aanleg - enkelvoudig,"
Waterschade aan woning ontstaan bij het vervangen van rieten dak. Omdat partijen en de door hen ingeschakelde deskundigen verdeeld zijn over de omvang van de schade en de hoogte van het schadebedrag is de rechtbank voornemens om een deskundige te benoemen.
","

Rechtspraak.nl

",Waterschade aan woning ontstaan bij het vervangen van rieten dak. Omdat partijen en de door hen ingeschakelde deskundigen verdeeld zijn over de omvang van de schade en de hoogte van het schadebedrag is de rechtbank voornemens om een deskundige te benoemen.
594,ECLI:NL:RBLIM:2022:1695,,Rechtbank Limburg,2022-03-02,2022-03-04,9511673 \ CV EXPL  21-5003,Uitspraak,,,Civiel recht,,,,No summary available
595,ECLI:NL:RBAMS:2022:987,,Rechtbank Amsterdam,2022-03-03,2022-03-04,AWB - 21 _ 4273,Uitspraak,,,Bestuursrecht; Vreemdelingenrecht,,,,No summary available
596,ECLI:NL:RBAMS:2022:988,,Rechtbank Amsterdam,2022-03-03,2022-03-04,AWB - 21 _ 4327,Uitspraak,,,Bestuursrecht; Vreemdelingenrecht,,,,No summary available
597,ECLI:NL:RBLIM:2022:1696,,Rechtbank Limburg,2022-03-02,2022-03-04,9543095 \ CV EXPL  21-5353,Uitspraak,,,Civiel recht,,,,No summary available
598,ECLI:NL:RBZWB:2022:1104,,Rechtbank Zeeland-West-Brabant,2022-03-02,2022-03-04,9344979 \ CV EXPL 21-2099,Uitspraak,,,Civiel recht; Verbintenissenrecht,,,,No summary available
599,ECLI:NL:GHDHA:2022:335,,Gerechtshof Den Haag,2022-03-02,2022-03-04,22-003434-19,Uitspraak,,,Strafrecht,,,,No summary available
600,ECLI:NL:RBAMS:2022:989,,Rechtbank Amsterdam,2022-03-03,2022-03-04,AWB - 21 _ 4255,Uitspraak,,,Bestuursrecht; Vreemdelingenrecht,,,,No summary available
601,ECLI:NL:GHSHE:2022:662,,Gerechtshof 's-Hertogenbosch,2022-03-03,2022-03-03,200.281.086/02,Uitspraak,,,Civiel recht,,,,No summary available
602,ECLI:NL:RBNHO:2022:1610,,Rechtbank Noord-Holland,2022-03-02,2022-02-28,C/15/318003 / HA ZA 21-368,Uitspraak,,,,,,,No summary available
603,ECLI:NL:RBAMS:2022:995,,Rechtbank Amsterdam,2022-03-03,2022-03-04,21/1882,Uitspraak,,,Bestuursrecht; Socialezekerheidsrecht,,,,No summary available
604,ECLI:NL:RBAMS:2022:994,"

Beslissingen op verzoeken ten aanzien van de voorlopige hechtenis, gedaan op de regiezitting inzake 26Marengo van 1 maart 2022


Inzake verdachte [verdachte 1]
Namens verdachte [verdachte 1] heeft zijn raadsman verzocht de voorlopige hechtenis op te heffen dan wel deze te schorsen. De rechtbank is van oordeel dat de ernstige bezwaren en de gronden ook nu nog onverkort aanwezig zijn. Zij verwijst daartoe naar haar beslissing over de voorlopige hechtenis van verdachte van 24 december 2021. 


De raadsman heeft ten aanzien van de ernstige bezwaren nog betoogd dat uit de telefoongegevens in het dossier (ten onrechte) zou worden afgeleid dat verdachte en medeverdachte [medeverdachte 1] op 8 januari 2017 een (spotters)team hebben gevormd, gelet op de telefoonmasten die werden aangestraald. [medeverdachte 1] kent verdachte echter niet. Kennelijk was de aan verdachte toegeschreven telefoon op dat moment dus niet in zijn bezit, aldus de raadsman. Het betoog van de raadsman doet naar het oordeel van de rechtbank niet af aan de ernstige bezwaren. De rechtbank ziet in het dossier geen aanwijzingen dat [medeverdachte 1] en (andere) spotters op de betreffende datum als een team samenwerkten. [medeverdachte 1] heeft in zijn verklaring van 30 januari 2017 (zie Dossier verhoren [medeverdachte 1] , pagina 258) verklaard dat hij op het moment dat hij informatie wilde doorgeven over de aanwezigheid van [slachtoffer] in de lounge een bericht kreeg waaruit bleek dat er al spotters op [slachtoffer] zaten. Dat wijst er voorshands eerder op dat [medeverdachte 1] en de spotters los van elkaar werkten en niet als team. 



Verder heeft de raadsman (wederom) aangevoerd dat er geen sprake is van vluchtgevaar. Dat verdachte een ontsnappingspoging heeft gedaan staat niet vast en is enkel gebaseerd op de stelling van het Openbaar Ministerie, dat het informatie heeft van die strekking, maar die (onderliggende) informatie is niet verstrekt. De raadsman stelt zich op het standpunt dat het Openbaar Ministerie die onderliggende informatie wel dient in te brengen.



De rechtbank verwijst naar haar beslissing van 24 december 2021, waarin staat vermeld wat er volgens de informatie van het Openbaar Ministerie is gebeurd. Verdachte heeft op dat punt geen verklaring afgelegd. Bij die stand van zaken ziet de rechtbank op dit moment geen aanleiding om te twijfelen aan de juistheid van het scenario van het Openbaar Ministerie. Het vluchtgevaar is dan ook nog aanwezig. Ten behoeve van eventuele toekomstige discussie over dit onderwerp vindt de rechtbank het wel wenselijk dat het Openbaar Ministerie (conform het gedane aanbod) de GRIP-informatie die het heeft geciteerd, door het GRIP op schrift laat stellen, ter voeging in het dossier.



Mede gezien het hierboven overwogene doet zich naar het oordeel van de rechtbank ook op dit moment niet de situatie voor als bedoeld in artikel 67a lid 3 van het Wetboek van Strafvordering (hierna: Sv). 



Het verzoek tot schorsing van de voorlopige hechtenis wordt afgewezen. Ook in dit stadium wegen de strafvorderlijke belangen zwaarder dan het persoonlijk belang van verdachte bij invrijheidstelling.

Inzake verdachte [verdachte 2]

De raadsman van verdachte heeft verzocht om schorsing van de voorlopige hechtenis tot aan de einduitspraak. Hij heeft hiertoe aangevoerd, kort gezegd, dat er voor verdachte ontlastend materiaal naar voren is gekomen, met name in de zaak Zeilboot. Volgens de raadsman moet dit meegewogen worden bij de afweging van de persoonlijke belangen van verdachte en de belangen van strafvordering. Daarnaast heeft de raadsman gewezen op de lange tijd die verdachte inmiddels in voorlopige hechtenis verblijft. 



Gelet op de ernst van de strafbare feiten waarvoor ernstige bezwaren aanwezig zijn, is de rechtbank van oordeel dat het persoonlijk belang van verdachte niet opweegt tegen het belang van strafvordering. Het recent gevoegde proces-verbaal met de uitwerking van een telefoongesprek dat verdachte [verdachte 2] vanuit detentie heeft gevoerd, waar de raadsman op heeft gewezen, maakt dit niet anders. Het verzoek tot schorsing van de voorlopige hechtenis wordt dan ook afgewezen.




Inzake verdachte [verdachte 3]
Namens verdachte is primair verzocht om opheffing van de voorlopige hechtenis, wegens het ontbreken van ernstige bezwaren en gronden. De raadsvrouw heeft hiertoe aangevoerd dat verdachte geen gebruik heeft gemaakt van de aan hem toegeschreven PGP-lijnen en dat uit de in het dossier genoemde tijdstippen met betrekking tot een PGP-bericht blijkt dat de PGP-data niet betrouwbaar zijn. Nu de voorlopige hechtenis al heel lang voortduurt, dient de rechtbank strenger te toetsen of er sprake is van voldoende bewijs, aldus de raadsvrouw. 


De officier van justitie van justitie heeft, in reactie op het opheffingsverzoek van de verdediging, een uitleg gegeven omtrent de tijdstippen van het genoemde PGP-bericht. Op basis van deze uitleg is de rechtbank van oordeel dat de ernstige bezwaren en gronden onverkort aanwezig zijn. Ook doet zich niet de situatie voor als bedoeld in artikel 67a lid 3 Sv. Het verzoek om opheffing van de voorlopige hechtenis wordt afgewezen. 



Subsidiair is door de verdediging verzocht om schorsing van de voorlopige hechtenis. De raadsvouw heeft aangevoerd dat verdachte al heel lang in detentie verblijft en dat de gezondheid van zijn moeder verder achteruit gaat. De rechtbank is van oordeel dat het belang van strafvordering ook op dit moment zwaarder weegt dan het persoonlijk belang van verdachte. De rechtbank verwijst hierbij naar de motivering van haar beslissing van 23 september 2021, die ook nu nog steeds geldt. Het verzoek wordt afgewezen. 



De raadsvrouw heeft meer subsidiair verzocht om de mogelijkheden voor elektronisch toezicht te laten onderzoeken. De rechtbank ziet hiertoe geen aanleiding, zodat ook dit verzoek wordt afgewezen. 




Inzake verdachte [verdachte 4]
De raadsvrouw heeft primair verzocht om de voorlopige hechtenis van verdachte op te heffen. Zij heeft hiertoe aangevoerd dat er ten aanzien van verdachte geen belastend materiaal bij is gekomen, dat het dossier jegens verdachte al twee jaar ongewijzigd is en dat het standpunt van de verdediging, dat er geen sprake is van voldoende ernstige bezwaren, ongewijzigd is. Daarnaast heeft de raadsvrouw zich op het standpunt gesteld dat er geen gronden voor de voorlopige hechtenis aanwezig zijn. 


De rechtbank is van oordeel dat de ernstige bezwaren en gronden onverkort aanwezig zijn en verwijst voor de motivering naar haar beslissing van 24 december 2021. De raadsvrouw heeft uitgelegd waarom de verdediging zich niet kan vinden in (de motivering van) die beslissing. De rechtbank ziet echter geen aanleiding om anders te beslissen dan op 24 december 2021. Het opheffingsverzoek wordt afgewezen. 



Subsidiair is verzocht om schorsing van de voorlopige hechtenis. Ook hiervoor geldt dat de rechtbank geen aanleiding ziet om anders te oordelen dan de vorige keer dat hierom is verzocht. Het verzoek wordt afgewezen. 



",Rechtbank Amsterdam,2022-03-04,2022-03-04,26Marengo,Uitspraak,,,Strafrecht,Eerste aanleg - meervoudig,"
Beslissingen op verzoeken ten aanzien van de voorlopige hechtenis, gedaan op de regiezitting inzake 26Marengo van 1 maart 2022
","

Rechtspraak.nl

","Beslissingen op verzoeken ten aanzien van de voorlopige hechtenis, gedaan op de regiezitting inzake 26Marengo van 1 maart 2022"
605,ECLI:NL:RBMNE:2022:839,"

RECHTBANK MIDDEN-NEDERLAND


Strafrecht
Zittingsplaats Lelystad



Parketnummer: 16/120289-20 (P)




Vonnis van de meervoudige kamer van 4 maart 2022




in de strafzaak tegen





          [verdachte]
        
,

geboren op [1997] te [geboorteplaats] ,
wonende te [woonplaats] , [adres] ,
hierna: verdachte. 




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting van 18 februari 2022.



De rechtbank heeft kennisgenomen van de vordering en de standpunten van officier van justitie mr. L.B. Okhuijsen en van hetgeen verdachte en haar raadsman mr. G.L.D. Thomas, advocaat te Amsterdam, alsmede [A] , vertegenwoordiger van de [benadeelde] B.V. (hierna: [benadeelde] ), naar voren hebben gebracht.




2TENLASTELEGGING


De tenlastelegging is als bijlage aan dit vonnis gehecht.



De verdenking komt erop neer dat verdachte:




feit 1:


in de periode van 17 mei 2019 tot en met 8 oktober 2019 in Almere en/of Lelystad samen met (een) ander(en) een (grote) hoeveelheid goederen van [benadeelde] heeft verduisterd in dienstbetrekking.





3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1


Het standpunt van de officier van justitie

De officier van justitie acht het ten laste gelegde feit wettig en overtuigend te bewijzen. 




4.2


Het standpunt van de verdediging

De raadsman heeft zich ten aanzien van een bewezenverklaring van het ten laste gelegde feit gerefereerd aan het oordeel van de rechtbank.




4.3

Het oordeel van de rechtbank




Bewijsmiddelen





Het feit is door verdachte begaan. Verdachte heeft het ten laste gelegde feit bekend. De raadsman heeft geen vrijspraak voor het feit bepleit. De rechtbank volstaat onder deze omstandigheden met een opsomming van de volgende bewijsmiddelen:



de bekennende verklaring van verdachte zoals afgelegd ter terechtzitting van 18 februari 2022; 


het in de wettelijke vorm opgemaakte proces-verbaal van aangifte met bijlagen van [A] namens [benadeelde] van 8 oktober 2019, opgemaakt door de politie Eenheid Midden-Nederland;


- het in de wettelijke vorm opgemaakte proces-verbaal van verhoor aangever van [A] van 9 oktober 2019, opgemaakt door de politie Eenheid Midden-Nederland;
- het in de wettelijke vorm opgemaakte proces-verbaal van bevindingen van verbalisant [verbalisant] van 9 oktober 2019.




5BEWEZENVERKLARING


De rechtbank acht wettig en overtuigend bewezen dat verdachte:




op meerdere tijdstippen in de periode van 17 mei 2019 tot en met 8 oktober 2019 te Almere en Lelystad tezamen en in vereniging met anderen opzettelijk telkens een (grote) hoeveelheid goederen die toebehoorden aan de [benadeelde] en welke goederen verdachte telkens uit hoofde van haar persoonlijke dienstbetrekking, te weten in de functies van caissière en sleutelverantwoordelijke onder zich had, wederrechtelijk zich heeft toegeëigend.




Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.
Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN HET FEIT


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet het volgende strafbare feit op: 




medeplegen van verduistering gepleegd door haar die het goed uit hoofde van haar persoonlijke dienstbetrekking onder zich heeft, meermalen gepleegd.  





7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF


8.1


De vordering van de officier van justitie

De officier van justitie heeft gevorderd verdachte ter zake van het door haar bewezen geachte te veroordelen tot een taakstraf van 240 uren, met aftrek van het voorarrest, indien niet of niet naar behoren verricht te vervangen door 120 dagen hechtenis.




8.2


Het standpunt van de verdediging

De raadsman heeft de rechtbank verzocht om bij de strafoplegging rekening te houden met de omstandigheid dat verdachte door het ten laste gelegde feit in een depressie is geraakt. De reden dat verdachte het strafbare feit heeft gepleegd, is omdat het financieel slecht ging. Zij is daardoor de goederen gaan hamsteren. Verdachte volgt nu vijf dagen per week een kappersopleiding en zou op zondag in staat zijn een taakstraf te verrichten. De raadsman heeft daarnaast bepleit dat voor de vaststelling van het benadelingsbedrag in het kader van de strafmaat niet aangesloten mag worden bij hetgeen verdachte hierover op pagina 89 van het procesdossier heeft verklaard. Verdachte is in dit verhoor niet gewezen op haar verschoningsrecht en zij heeft daarnaast geen gebruik kunnen maken van enige consultatiebijstand. De raadsman heeft daarnaast bepleit dat de redelijke termijn op grond van artikel 6 van het Europees Verdrag voor de Rechten van de Mens (hierna: EVRM) is overschreden.




8.3


Het oordeel van de rechtbank

Bij het bepalen van de aan verdachte op te leggen straf heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals van één en ander ter terechtzitting is gebleken. Daarbij heeft de rechtbank in het bijzonder het volgende in aanmerking genomen. 





Ernst van het feit

Verdachte heeft zich met anderen in een periode van ongeveer vijf maanden meermalen schuldig gemaakt aan verduistering in dienstbetrekking. Verdachte heeft telkens misbruik gemaakt van haar functie als caissière en sleutelverantwoordelijke door onder werktijd goederen van [benadeelde] , die door haar familieleden bij haar kassa werden aangeboden, niet bij de kassa aan te slaan of van de kassabon te verwijderen. Zij heeft daarnaast winkelmandjes met goederen voor haar familieleden klaargezet en vervolgens niet ingegrepen als haar familieleden zonder te betalen met deze goederen de winkel verlieten. Pas door optreden van de beveiliging van [benadeelde] en de politie is aan de reeks van strafbare feiten een einde gekomen. 



Verdachte heeft bij deze activiteiten slechts oog gehad voor geldelijk gewin. Zij heeft door op deze wijze te handelen een inbreuk gemaakt op de eigendomsrechten van haar werkgever en zij heeft het vertrouwen van haar werkgever ernstig geschonden. Zij heeft haar werkgever bovendien een groot financieel nadeel toegebracht.




Persoonlijke omstandigheden

De rechtbank heeft acht geslagen op een op naam van verdachte gesteld uittreksel uit het Justitieel Documentatieregister van 25 januari 2022, waaruit blijkt dat verdachte niet eerder voor soortgelijke feiten is veroordeeld. 



De reclassering heeft in het reclasseringsrapport van 30 november 2020 geadviseerd een straf zonder bijzondere voorwaarden op te leggen. Verdachte heeft ten aanzien van het ten laste gelegde feit geen opening van zaken gegeven en het is voor de reclassering daarom onduidelijk wat de motieven van verdachte zijn geweest. De reclassering kan geen inschatting maken over de kans op recidive of over de noodzaak voor eventuele interventies en/of toezicht. 




Schending van de redelijke termijn

De rechtbank stelt voorop dat in artikel 6, eerste lid, EVRM het recht van iedere verdachte is gewaarborgd om binnen een redelijke termijn te worden berecht. Die termijn vangt aan op het moment dat door de Nederlandse Staat tegenover de betrokkene een handeling is verricht waaraan deze in redelijkheid de verwachting kan ontlenen dat tegen hem ter zake van een bepaald strafbaar feit door het openbaar ministerie een strafvervolging zal worden ingesteld. Als uitgangspunt heeft in deze zaak te gelden dat de behandeling ter terechtzitting dient te zijn afgerond met een eindvonnis binnen twee jaar nadat de redelijke termijn is aangevangen, tenzij sprake is van bijzondere omstandigheden. Overschrijding van de redelijke termijn wordt in beginsel gecompenseerd door vermindering van de straf die zou zijn opgelegd indien de redelijke termijn niet zou zijn overschreden.



De redelijke termijn is in deze zaak overschreden met ongeveer vier maanden. Verdachte is namelijk op 10 oktober 2019 gehoord, zodat in oktober 2021 vonnis had moeten worden gewezen, terwijl dit nu pas in maart 2022 gebeurt. Voor deze termijnoverschrijding bestaat geen duidelijk aanwijsbare reden. 




De op te leggen straf
Voor het bewezen verklaarde feit zijn door het Landelijk Overleg Vakinhoud Strafrecht (hierna: LOVS) geen binnen de organisatie van de Rechtspraak geldende landelijke oriëntatiepunten vastgesteld. Daarom heeft de rechtbank bij het bepalen van de straffen voor het bewezen verklaarde met name gelet op de straffen die doorgaans worden opgelegd in vergelijkbare zaken. Daarnaast is aansluiting gezocht bij het oriëntatiepunt voor het plegen van een winkeldiefstal, waarbij in georganiseerd verband en/of professioneel geraffineerd te werk wordt gegaan. Het oriëntatiepunt voor dit strafbare feit is volgens de LOVS een onvoorwaardelijke gevangenisstraf van twee maanden. De rechtbank laat in strafverzwarende zin meewegen de relatief lange periode waarin het bewezen verklaarde feit is gepleegd en de grote hoeveelheid goederen die daarbij zijn weggenomen. De rechtbank houdt daarnaast ook in strafverzwarende zin rekening met de omstandigheid dat verdachte het bewezen verklaarde feit in vereniging heeft gepleegd.



De rechtbank is van oordeel dat de ernst van het bewezenverklaarde feit, mede vanuit een oogpunt van normbevestiging en generale preventie, in beginsel een geheel onvoorwaardelijke gevangenisstraf rechtvaardigt. Gelet op het niet aan verdachte toe te rekenen tijdsverloop, zal de rechtbank de gevangenisstraf echter grotendeels in voorwaardelijke vorm opleggen en bepalen dat het onvoorwaardelijke gedeelte van de gevangenisstraf gelijk is aan de duur van het voorarrest. Daarmee is ook de overschrijding van de redelijke termijn in meer dan voldoende mate gecompenseerd. De voorwaardelijk gevangenisstraf dient tevens als ‘stok achter de deur’, zodat verdachte zich in de toekomst niet opnieuw aan enig strafbaar feit schuldig zal maken. Mocht de verdachte in de toekomst in een vergelijkbare situatie terechtkomen, dan zal het voorwaardelijk strafdeel voor haar wellicht reden zijn andere keuzes te maken. De rechtbank wijkt hier af van de eis van de officier van justitie. Dat gedurende het tijdsverloop geen strafbare feiten zijn gepleegd geeft de rechtbank niet voldoende vertrouwen dat er geen gevaar van herhaling meer is. Daarbij is rekening gehouden met de financiële omstandigheden en de omstandigheid dat verdachte over de feiten geen opening van zaken aan de reclassering heeft gegeven, waardoor onduidelijk is gebleven hoe betrokkene hierin terecht is gekomen en de reclassering de kans op recidive en de noodzaak voor eventuele interventies niet kan beoordelen. Daarom vindt de rechtbank een voorwaardelijk strafdeel nodig.



Alles overziend is de rechtbank van oordeel dat de oplegging van gevangenisstraf van 60 dagen, met aftrek van de tijd die verdachte in voorarrest heeft doorgebracht, waarvan 56 dagen voorwaardelijk met een proeftijd van twee jaren passend en geboden is. De rechtbank zal, vanwege de ernst van het feit, verdachte daarnaast een  taakstraf voor de maximale duur van 240 uren opleggen. 





9BENADEELDE PARTIJ



        [benadeelde] heeft zich als benadeelde partij in het geding gevoegd en vordert een bedrag van € 63.116,47. Dit bedrag bestaat uit materiële schade ten gevolge van het aan verdachte ten laste gelegde feit.



9.1


Het standpunt van de officier van justitie

De officier van justitie heeft verzocht de benadeelde partij in de vordering tot schadevergoeding niet-ontvankelijk te verklaren, omdat de vordering onvoldoende is onderbouwd. 




9.2


Het standpunt van de verdediging

De raadsman heeft verzocht de benadeelde partij in de vordering tot schadevergoeding niet-ontvankelijk te verklaren. Volgens de raadsman heeft de benadeelde partij onvoldoende onderbouwd hoe zij tot het gevorderde schadebedrag is gekomen. De omvang van de schade is op dit moment dan ook onvoldoende duidelijk. De mogelijkheid om de benadeelde partij alsnog in de gelegenheid te stellen om haar vordering van een nadere onderbouwing te voorzien, levert volgens de raadsman een onevenredige belasting van het strafgeding op.




9.3

Het oordeel van de rechtbank




Het schadebedrag

Vaststaat dat de benadeelde partij als gevolg van het hiervoor bewezen verklaarde feit schade heeft geleden. De rechtbank overweegt dat echter nog onvoldoende duidelijkheid bestaat over de vraag wat de uiteindelijke materiële gevolgen van het strafbare feit voor de benadeelde partij zijn geweest. De door de benadeelde partij gemaakte berekening is gebaseerd op een aantal aannames en is door de verdediging deels voldoende betwist. Op grond van de stukken in het procesdossier acht de rechtbank het wel voldoende aannemelijk dat de benadeelde partij ten minste € 20.000,00 aan materiële schade heeft geleden en overweegt daartoe als volgt. Verdachte heeft op 8 oktober 2019 verklaard dat zij ongeveer 3 à 4 keer per week voor een bedrag van ongeveer €300,00 tot € 400,00 bij [benadeelde] aan goederen heeft verduisterd. De rechtbank zal in het voordeel van verdachte uitgaan van een schadebedrag van € 1.000,00 per week. De bewezen verklaarde periode beslaat 20 weken. De rechtbank schat daarom de materiële schade reeds nu op ten minste € 20.000,00 euro.




Conclusie

De rechtbank zal de materiële de schadepost toewijzen tot een bedrag van € 20.000,00, te vermeerderen met de wettelijke rente vanaf 8 oktober 2019 tot aan de dag van volledige betaling. De rechtbank zal van de benadeelde partij voor wat betreft het meer gevorderde niet-ontvankelijk verklaren. 




Hoofdelijk en geen schadevergoedingsmaatregel

De rechtbank is van oordeel dat verdachte voor deze schade naar burgerlijk recht met haar mededaders hoofdelijk aansprakelijk is. Dit betekent dat verdachte en haar mededaders elk tegenover de benadeelde partij voor dat hele bedrag aansprakelijk zijn. De rechtbank zal bepalen dat verdachte van haar verplichting tot het vergoeden van schade is bevrijd als zij en/of haar mededaders de schade aan de benadeelde partij hebben vergoed.



De rechtbank zal aan verdachte geen verplichting opleggen tot betaling van het toe te wijzen bedrag aan de Staat. Naar het oordeel van de rechtbank is de ratio van de schadevergoedingsmaatregel, zoals bedoeld in artikel 36f van het Wetboek van Strafrecht, om natuurlijke personen te ontlasten bij de inning van schadevergoeding en mag van rechtspersonen worden verwacht dat zij zelf de wegen kennen om een toegewezen vordering te incasseren. 




Proceskosten

Verdachte zal ook – hoofdelijk – worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil.





10TOEPASSELIJKE WETTELIJKE VOORSCHRIFTEN


De beslissing berust op de artikelen 9, 14a, 14b, 14c, 22c, 22d, 47, 57, 321 en 322 van het Wetboek van Strafrecht, zoals de artikelen luidden ten tijde van het bewezen verklaarde.




11BESLISSING



Bewezenverklaring


- verklaart het ten laste gelegde feit bewezen zoals hiervoor in rubriek 5 is vermeld;
- verklaart het meer of anders tenlastegelegde niet bewezen en spreekt verdachte daarvan vrij; 



Strafbaarheid


- verklaart het bewezen verklaarde strafbaar en kwalificeert dit zoals hiervoor in rubriek 6 is vermeld;
- verklaart verdachte strafbaar; 



Oplegging straf 


- 	veroordeelt verdachte tot een gevangenisstraf van 60 (zestig) dagen;
- 	bepaalt dat de tijd, door verdachte vóór de tenuitvoerlegging van deze uitspraak in verzekering doorgebracht, bij de tenuitvoerlegging van de gevangenisstraf in mindering zal worden gebracht;  
- 	bepaalt dat van de gevangenisstraf een gedeelte van 56 (zesenvijftig) dagen niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene voorwaarde niet heeft nageleefd;
- 	stelt daarbij een proeftijd van 2 (twee) jaren vast; 
- als algemene voorwaarde geldt dat verdachte zich voor het einde van de proeftijd niet schuldig maakt aan een strafbaar feit; 
- 	veroordeelt verdachte tot een taakstraf van 240 (tweehonderdveertig) uren;
- beveelt dat voor het geval verdachte de taakstraf niet of niet naar behoren verricht de taakstraf wordt vervangen door 120 (honderdtwintig) dagen hechtenis; 



Benadeelde partij 




wijst de vordering van [benadeelde] toe tot een bedrag van € 20.000,00; 


veroordeelt verdachte hoofdelijk tot betaling aan [benadeelde] van het toegewezen bedrag, vermeerderd met de wettelijke rente vanaf 8 oktober 2019 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart [benadeelde] voor wat betreft de meer gevorderde materiële schade niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter;


veroordeelt verdachte hoofdelijk in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil.




Dit vonnis is gewezen door mr. A.W.M. van Hoof, voorzitter, mr. R.P.P. Hoekstra en mr. A.M. Loots, rechters, in tegenwoordigheid van mr. L.M.M. Weyers, griffier, en is uitgesproken op de openbare terechtzitting van 4 maart 2022.



Mr. Hoekstra is buiten staat dit vonnis te ondertekenen. 

Bijlage: de tenlastelegging




Aan verdachte wordt ten laste gelegd dat: 



zij op één of meer tijdstip(pen) in of omstreeks de periode van 17 mei 2019 tot en met 08 oktober 2019 te Almere en/of Lelystad tezamen en in vereniging met een of meer anderen, althans alleen, opzettelijk (telkens) een (grote) hoeveelheid levensmiddelen en/of schoonmaakmiddelen en/of verzorgingsproducten en/of wasmiddel en/of elektronica en/of speelgoed en/of huishoudartikelen (waaronder een pannenset en/of een of meerdere airfryer(s)) en/of steelstofzuiger(s) en/of een of meerdere winkelmandjes, in elk geval enig goed, dat geheel of ten dele toebehoorde aan de [benadeelde] , in elk geval aan een ander of anderen dan aan verdachte en/of haar mededaders, en welk goed verdachte en/of haar mededaders, (telkens) uit hoofde van haar persoonlijke dienstbetrekking, te weten in de functie(s) van caissière en/of sleutelverantwoordelijke in elk geval anders dan door misdrijf, onder zich hadden, wederrechtelijk zich heeft toegeëigend.



 Wanneer hierna wordt verwezen naar paginanummers betreffen dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlage opgenomen bij het in de wettelijke vorm opgemaakte proces-verbaal van 7 mei 2020, met zaakregistratienummer PL0900-2019308595, opgemaakt door politie Eenheid Midden-Nederland, doorgenummerd pagina 1 tot en met 607. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pagina’s 7 tot en met 14 en 34 tot en met 38.


 Pagina’s 41 tot en met 49.


 Pagina’s 302 tot en met 320. 

",Rechtbank Midden-Nederland,2022-03-04,2022-03-04,16/120289-20 (P),Uitspraak,,,Strafrecht,Eerste aanleg - meervoudig,"
Veroordeling voor medeplegen van verduistering in dienstbetrekking, meermalen gepleegd. Verdachte heeft telkens misbruik gemaakt van haar functie als caissière en sleutelverantwoordelijke door goederen van de Big Bazar – die door haar familieleden bij de kassa werden aangeboden – niet bij de kassa aan te slaan of van de kassabon te verwijderen. Zij heeft daarnaast winkelmandjes met goederen voor haar familieleden klaargezet en vervolgens niet ingegrepen als haar familieleden zonder te betalen met deze goederen de winkel verlieten. De rechtbank heeft de verdachte veroordeeld tot een gevangenisstraf van 60 dagen, met aftrek van de tijd die verdachte in voorarrest heeft doorgebracht, waarvan 56 dagen voorwaardelijk met een proeftijd van twee jaren en een taakstraf van 240 uren. Omdat de volledige materiële gevolgen van het strafbare feit voor de benadeelde partij nog niet konden worden vastgesteld, is het gedeelte toegewezen dat voldoende aannemelijk is geworden, vermeerderd met de wettelijke rente (anders officier van justitie en raadsman).
","

Rechtspraak.nl

","Veroordeling voor medeplegen van verduistering in dienstbetrekking, meermalen gepleegd. Verdachte heeft telkens misbruik gemaakt van haar functie als caissière en sleutelverantwoordelijke door goederen van de Big Bazar – die door haar familieleden bij de kassa werden aangeboden – niet bij de kassa aan te slaan of van de kassabon te verwijderen. Zij heeft daarnaast winkelmandjes met goederen voo..."
606,ECLI:NL:RBZWB:2022:1092,"





RECHTBANK ZEELAND-WEST-BRABANT




Strafrecht



Zittingsplaats: Breda



parketnummer: 02/305297-20  




vonnis van de meervoudige kamer van 4 maart 2022




in de strafzaak tegen 





          [verdachte]
        ,
geboren op [geboortedag] 1993 te [geboorteplaats] ,
wonende te [adres verdachte] , 
raadsman mr. N.P.C.C. Langenberg, advocaat te Breda.





1Onderzoek van de zaak
De zaak is inhoudelijk behandeld op de zitting van 18 februari 2022, waarbij de officier van justitie, mr. M.C. Fimerius, en de verdediging hun standpunten kenbaar hebben gemaakt.




2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte als  persoonlijk begeleidster in de periode van 19 juni 2020 tot en met 2 augustus 2020 seksuele handelingen heeft verricht bij cliënt [slachtoffer] .





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte, als persoonlijk begeleidster zich schuldig heeft gemaakt aan de ontuchtige handelen met een cliënt en baseert zich daarbij op de aangifte van de directrice van de zorginstelling waar [slachtoffer] verbleef, de verklaring van [slachtoffer] , afgelegd in de verhoorstudio, de aangifte van de directrice van de zorginstelling waar [slachtoffer] verbleef, de vele WhatsApp-berichten en de bekennende verklaring van verdachte op zitting.




4.2


Het standpunt van de verdediging

De verdediging acht het ten laste gelegde feit eveneens wettig en overtuigend bewezen.



4.3

Het oordeel van de rechtbank


4.3.1


De bewijsmiddelen

Aangezien verdachte ten aanzien van het feit een bekennende verklaring heeft afgelegd en ter zake daarvan geen vrijspraak is bepleit, zal worden volstaan met een opgave van de bewijsmiddelen als bedoeld in artikel 359, derde lid, van het Wetboek van Strafvordering en acht de rechtbank dat feit wettig en overtuigend bewezen, gelet op:

- de bekennende verklaring van verdachte, zoals afgelegd tijdens de zitting van 18 februari 2022;
- het proces-verbaal van aangifte van [naam] d.d. 12 augustus 2021, pagina’s 84 tot en met 91 van het eindproces-verbaal met dossiernummer PL2000-2020200467 van politie Midden- en West-Brabant, opgemaakt in de wettelijke vorm door daartoe bevoegde opsporingsambtenaren en doorgenummerd van 1 tot en met 153;
- het proces-verbaal van bevindingen van het studioverhoor van [slachtoffer] d.d. 12 augustus 2021, pagina’s 104 tot en met 107 van het eindproces-verbaal met dossiernummer PL2000-2020200467 van politie Midden- en West-Brabant, opgemaakt in de wettelijke vorm door daartoe bevoegde opsporingsambtenaren en doorgenummerd van 1 tot en met 153.


4.3.2


De bijzondere overwegingen met betrekking tot het bewijs

Vooropgesteld moet worden dat met de strafbaarstelling in artikel 249, tweede lid aanhef en onder 3, Wetboek van Strafrecht (Sr) van “degene die, werkzaam in de gezondheidszorg of maatschappelijke zorg, ontucht pleegt met iemand die zich als patiënt of cliënt aan zijn hulp of zorg heeft toevertrouwd” is beoogd ook strafrechtelijke bescherming te bieden tegen seksuele handelingen die op initiatief van het slachtoffer zijn gepleegd. Daarbij is uitgangspunt dat de strafbaarstelling in artikel 249, tweede lid aanhef en onder 3°, Sr, gelet op de strekking daarvan, geldt voor alle gevallen waarin tussen de betrokkenen een relatie als in deze wetsbepaling bedoeld bestaat (vgl. HR 30 maart 1999, NJ 1999, 482). Deze bepaling beschermt de patiënt of cliënt onder meer tegen misbruik van het psychisch overwicht dat de hulpverlener op hem/haar heeft of van de afhankelijke positie van de patiënt of cliënt dan wel van het vertrouwen dat hij van hem/haar heeft gewonnen (vgl. HR 2 februari 2003, LJN AJ1188, NJ 2004/78).



Verdachte was in de ten laste gelegde periode als persoonlijk begeleidster verantwoordelijk voor de zorg voor [slachtoffer] . Vast staat dat er gedurende deze hulpverleenster-cliënt-relatie op verschillende momenten seksuele handelingen tussen hen hebben plaatsgevonden. Verdachte heeft verklaard dat zij wist dat zij in de rol van hulpverleenster een grens overschreed en dat [slachtoffer] een kwetsbaar persoon was. Ook heeft verdachte verklaard dat zij vanuit haar functie van zijn problematiek op de hoogte was. Zo wist zij ook dat een van de hulpvragen van [slachtoffer] het krijgen van een (seksuele) relatie was. Gegeven deze omstandigheden was naar het oordeel van de rechtbank geen sprake van een (volledig) gelijkwaardige relatie, maar heeft een zekere mate van afhankelijkheid van [slachtoffer] een rol gespeeld bij het verrichten van de seksuele handelingen. De seksuele handelingen kunnen worden aangemerkt als zijnde in strijd met de sociaal-ethische norm en zij dragen daarom een ontuchtig karakter. 





4.4


De bewezenverklaring

De rechtbank acht wettig en overtuigend bewezen dat verdachte 
op tijdstippen in de periode van 19 juni 2020 tot en met 2 augustus 2020 te Oosterhout en/of Etten-Leur en/of Bavel, terwijl zij werkzaam was in de maatschappelijke zorg, ontucht heeft gepleegd met [slachtoffer] , die zich als cliënt aan verdachtes hulp en zorg had toevertrouwd, immers heeft zij, verdachte, meermalen, althans eenmaal,- geslachtsgemeenschap met die [slachtoffer] gehad en - die [slachtoffer] gepijpt en 
- met die [slachtoffer] getongzoend;
De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van het feit uitsluiten. Dit levert het in de beslissing genoemde strafbare feit op.


Verdachte is strafbaar, omdat niet is gebleken van een omstandigheid die haar strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte op te leggen een gevangenisstraf van 60 dagen met aftrek van de periode die verdachte in voorarrest heeft doorgebracht, waarvan 58 dagen voorwaardelijk met een proeftijd van twee jaar met daarbij de bijzondere voorwaarden zoals geadviseerd door de reclassering, te weten een meldplicht, het meewerken aan ambulante behandeling en de verplichting om de reclassering op de hoogte te houden van een risicovolle partnerrelatie. Daarnaast verzoekt zij een taakstraf van 80 uren aan verdachte op te leggen. Als bijkomende straf vordert de officier van justitie een beroepsverbod voor de duur van 5 jaar, gelet op het feit dat de reclassering het recidiverisico inschat op gemiddeld, de langere periode waarin de ontuchtige handelingen hebben plaatsgevonden, en het feit dat verdachte ten tijde van het feit een manipulerende houding heeft laten zien. Daarbij komt dat verdachte vòòr het aangaan van een relatie met [slachtoffer] ook betrokken was bij een soortgelijk incident bij haar vorige baan in de maatschappelijke zorg. De officier van justitie acht het van belang dat het verdachte wordt verboden om haar beroep binnen de sociaal- maatschappelijk hulpverlening uit te oefenen voor de duur van vijf jaar om zodoende potentiële slachtoffers te beschermen. De officier van justitie verzoekt opdracht te geven aan de reclassering om hierop toezicht te houden.



6.2


Het standpunt van de verdediging

De verdediging heeft verzocht om bij de strafoplegging rekening te houden met haar blanco strafblad, het feit dat zij, hoe terecht ook, haar baan is verloren en zij de zorg heeft voor een vierjarig zoontje. Daarnaast heeft verdachte zich vrijwillig gemeld bij Impegno en heeft zij haar medewerking verleend aan de begeleiding die door deze instantie aan haar wordt geboden. Verder staat verdachte ook open voor de hulpverlening die door de reclassering is geadviseerd. De verdediging verzoekt een geheel voorwaardelijke werkstraf aan verdachte op te leggen met daaraan gekoppeld een proeftijd van twee jaar en de bijzondere voorwaarden zoals geadviseerd door de reclassering. De verdediging twijfelt over de juridische haalbaarheid van het geëiste beroepsverbod. Verdachte ontkent namelijk dat zij eerder een soortgelijke relatie zoals die met [slachtoffer] heeft gehad, waardoor er geen sprake is van recidive op dit gebied. Desalniettemin zal verdachte zich niet verzetten tegen het opleggen van een beroepsverbod indien dit noodzakelijk wordt geacht. 



6.3


Het oordeel van de rechtbank

Bij de bepaling van de straf heeft de rechtbank rekening gehouden met de aard en de ernst van het feit, de omstandigheden waaronder dit is begaan en de persoon en de persoonlijke omstandigheden van verdachte als naar voren gekomen uit het onderzoek ter zitting en het reclasseringsrapport. Daarbij wordt in het bijzonder het volgende in aanmerking genomen.



Verdachte heeft zich in haar hoedanigheid als persoonlijk begeleidster bij een woonvoorziening van [woonvoorziening] schuldig gemaakt aan het plegen van ontucht met een cliënt die aan haar hulp en zorg was toevertrouwd. Daarmee heeft zij bijzonder laakbaar gehandeld. Verdachte had uit hoofde van haar functie kennis van de problematiek van het slachtoffer en moet zich van de kwetsbaarheid van het slachtoffer terdege bewust zijn geweest. In plaats van het kwetsbare slachtoffer de benodigde hulp te bieden, heeft zij in ernstige mate misbruik gemaakt van de bestaande afhankelijkheidsrelatie en heeft zij de psychische problemen van het slachtoffer naar uit het dossier kan worden opgemaakt in ieder geval tijdelijk verergerd. De rechtbank rekent dit verdachte zwaar aan.



Uit het strafblad van verdachte van 17 januari 2022 blijkt dat verdachte niet eerder is veroordeeld voor strafbare feiten. 



De rechtbank heeft tevens acht geslagen op de rapportage van de reclassering. Uit dit rapport komt naar voren dat de reclassering in verdachte een kwetsbare vrouw ziet die een belast verleden kent en op meerdere leefgebieden instabiliteit kent. Inmiddels is, naar aanleiding van een zorgmelding, hulpverlening ingezet, wat de reclassering als een beschermende factor ziet. Uit het onderzoek blijkt verder dat de reclassering noodzaak ziet voor diagnostisch onderzoek nu zij zich niet aan de indruk kan onttrekken dat verdachte problemen in haar persoonlijkheidsdynamiek kent. Dit onderzoek is noodzakelijk voor het bepalen van een passend behandelaanbod voor verdachte. De reclassering heeft het risico op recidive ingeschat als gemiddeld. Daarbij merkt de reclassering op dat behandeling en het niet meer inzetbaar zijn voor de zorg het recidiverisico (mogelijk) zal verlagen. De reclassering adviseert verdachte een (deels) voorwaardelijke straf op te leggen met een aantal bijzondere voorwaarden, te weten een meldplicht, verplichte ambulante behandeling door Fivoor of een soortgelijke instelling (waarbij medicatie inname onderdeel kan zijn van de behandeling), voorafgegaan door diagnostisch onderzoek, een verbod op het uitvoeren van werkzaamheden als hulpverleenster/begeleidster en de verplichting om de reclassering op de hoogte te brengen/houden van (risicovolle) partnerrelaties en veranderingen hierin.



Alles afwegend, is de rechtbank van oordeel dat een deels voorwaardelijke gevangenisstraf en een (onvoorwaardelijke) taakstraf een passende sanctie is. De door de officier van justitie gevorderde straf wordt door haar alleszins redelijk geacht en de rechtbank zal verdachte daartoe ook veroordelen. 



In artikel 251 Sr is bepaald dat de in artikel 28 Sr vermelde bijkomende straf van ontzetting van het recht een bepaald beroep uit te oefenen bij een veroordeling voor dit feit kan worden uitgesproken, indien de verdachte het in de uitoefening van dat beroep heeft begaan. De rechtbank stelt vast dat hiervan sprake is. De rechtbank ziet op grond van de aard van het delict in combinatie met de werkomgeving waarin dit delict is begaan, de omstandigheid dat verdachte in haar vorige dienstbetrekking bij Leunzorg ook gevoelens kreeg voor een cliënt en naar eigen zeggen een relatie met hem kreeg, nadat hij geen client meer was en de mededeling van verdachte dat een beroepsverbod haar rust zal geven en als ‘stok achter de deur’ kan dienen, aanleiding om de ontzetting van het recht om het beroep van persoonlijk begeleidster of een soortgelijke functie binnen de (sociaal) maatschappelijke zorg uit te spreken. De rechtbank acht het van groot belang dat wordt verzekerd dat verdachte voor een langere periode niet meer met van haar afhankelijke en kwetsbare personen in aanraking zal komen in de uitoefening van haar beroep. Zij zal deze bijkomende straf opleggen voor de duur van vijf jaren. 






7De wettelijke voorschriften
De beslissing berust op de artikelen 14a, 14b, 14c, 22c, 22d, 28, 31, 249 van het Wetboek van Strafrecht zoals deze artikelen luidden ten tijde van het bewezenverklaarde.




8De beslissing
De rechtbank:



Bewezenverklaring


- verklaart het ten laste gelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde het volgende strafbare feit oplevert:
werkzaam in de maatschappelijke zorg, ontucht plegen met iemand die zich als cliënt aan haar zorg heeft toevertrouwd
- verklaart verdachte strafbaar;



Strafoplegging


- veroordeelt verdachte tot een gevangenisstraf van 60 dagen, waarvan 58 dagen voorwaardelijk met een proeftijd van twee jaar;
- bepaalt dat het voorwaardelijke deel van de straf niet ten uitvoer wordt gelegd, tenzij de rechter tenuitvoerlegging gelast, omdat verdachte voor het einde van de proeftijd de hierna vermelde voorwaarden niet heeft nageleefd;

- stelt als algemene voorwaarde dat verdachte zich voor het einde van de proeftijd niet schuldig maakt aan een strafbaar feit;

- stelt als bijzondere voorwaarden: 

* dat verdachte ten behoeve van het vaststellen van haar identiteit, medewerking verleent aan het nemen van vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage biedt;
* dat verdachte medewerking verleent aan het reclasseringstoezicht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen;
* dat verdachte zich binnen drie dagen na ingangsdatum van de proeftijd zal melden bij Reclassering Nederland, Langendijk 34 te Breda en zich daarna gedurende een door de reclassering te bepalen periode (die loopt tot maximaal het einde van de proeftijd) zal blijven melden, zo lang en zo frequent als de reclassering noodzakelijk acht;
* dat verdachte zal meewerken aan een diagnostisch onderzoek en zich gedurende de proeftijd of zoveel korter als de reclassering noodzakelijk acht, onder behandeling zal stellen van Fivoor of een soortgelijke instelling. Verdachte houdt zich aan de huisregels en de aanwijzingen die de zorgverlener geeft voor de behandeling. Het innemen van medicijnen kan onderdeel zijn van de behandeling;
* dat verdachte de reclassering op de hoogte zal brengen en houden van (risicovolle) partnerrelaties en veranderingen hierin.


- geeft opdracht aan de reclassering tot het houden van toezicht op de naleving van voormelde bijzondere voorwaarden en verdachte ten behoeve daarvan te begeleiden;

- bepaalt dat de tijd die verdachte voor de tenuitvoerlegging van dit vonnis in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;

- veroordeelt verdachte tot een taakstraf van 80 uren;

- beveelt dat indien verdachte de taakstraf niet naar behoren verricht, vervangende  hechtenis zal worden toegepast van 40 dagen;

- ontzet verdachte uit het recht tot de uitoefening van het beroep als persoonlijk begeleidster, dan wel een soortgelijke functie binnen de sociaal maatschappelijke dienstverlening/sociaal maatschappelijke hulpverlening, voor de duur van 5 jaren.


Dit vonnis is gewezen door mr. L.W. Louwerse, voorzitter, mr. M. van de Wetering en mr. R.J.H. van der Linden, rechters, in tegenwoordigheid van R. Rozendaal, griffier, en is uitgesproken ter openbare zitting op 4 maart 2022.



Mr. Louwerse is niet in de gelegenheid dit vonnis mede te ondertekenen.



",Rechtbank Zeeland-West-Brabant,2022-03-04,2022-03-03,02/305297-20,Uitspraak,,,Strafrecht,Op tegenspraak,"
verdachte was werkzaam in de maatschappelijke zorg en heeft ontucht gepleegd met iemand die zich als cliënt aan haar zorg had toevertrouwd. Gevangenisstraf 60 dagen, waarvan 58 dagen voorwaardelijk met proeftijd 2 jaar met aftrek voorarrest, een taakstraf van 80 uur en een beroepsverbod voor de duur van 5 jaren.
","

Rechtspraak.nl

","verdachte was werkzaam in de maatschappelijke zorg en heeft ontucht gepleegd met iemand die zich als cliënt aan haar zorg had toevertrouwd. Gevangenisstraf 60 dagen, waarvan 58 dagen voorwaardelijk met proeftijd 2 jaar met aftrek voorarrest, een taakstraf van 80 uur en een beroepsverbod voor de duur van 5 jaren."
607,ECLI:NL:GHARL:2022:1682,"


TBS P22/0005 


Beslissing d.d. 3 maart 2022 



De kamer van het hof als bedoeld in artikel 67 van de Wet op de rechterlijke organisatie heeft te beslissen op het beroep van het openbaar ministerie in de zaak tegen




        [terbeschikkinggestelde]
      ,
geboren te [geboorteplaats] ( [geboorteland] ) op [geboortedag] 1972,
verblijvende in een begeleide woonvoorziening op het adres [adres] , onder verantwoordelijkheid van [instelling] .


Het beroep is ingesteld tegen de beslissing van de rechtbank Amsterdam van 2 december 2021, houdende afwijzing van de vordering van de officier van justitie tot verlenging van de terbeschikkingstelling. 


Het hof heeft gelet op de stukken, waaronder:



het proces-verbaal van het onderzoek in eerste aanleg;


de beslissing waarvan beroep;


de beschikking van de rechtbank Amsterdam, afdeling strafrecht, van 2 december 2021, waarbij een zorgmachtiging ten aanzien van de terbeschikkinggestelde is verleend;


de akte van beroep van de officier van justitie van 16 december 2021;


de appelmemorie van de officier van justitie van terbeschikkinggestelde van 30 december 2021;


het e-mailbericht van [reclasseringswerker] van 16 februari 2022, inhoudende handhaving van het reclasseringsadvies van 2 september 2021 en aanvullende informatie over het verloop van de behandeling en begeleiding van de terbeschikkinggestelde.



Het hof heeft ter zitting van 17 februari 2022 gehoord de terbeschikkinggestelde, bijgestaan door zijn raadsman mr. P. Scholte, advocaat te Amsterdam, en de advocaat-generaal mr. V. Smink.


Overwegingen:



Het standpunt van de terbeschikkinggestelde




De terbeschikkinggestelde verblijft al een aantal jaren in de begeleide woonvoorziening. Hij wil daar voorlopig blijven wonen en over een jaar of twee zelfstandig gaan wonen. Hij spreekt om de week met een psycholoog en psychiater van [kliniek] . Hij haalt de aan hem voorgeschreven medicatie zelf op bij de apotheek en neemt de betreffende tabletten ook zelfstandig in, waarbij zijn medicatiegebruik eenmaal per maand wordt gecontroleerd. Het gebruik van de medicatie bevalt hem goed. Hij heeft geen last van bijwerkingen. Hij zal de medicatie ook vrijwillig blijven gebruiken. De terbeschikkinggestelde heeft op dit moment geen relatie en hij verwacht ook niet dat hij na het aangaan van een relatie opnieuw zal terechtkomen in een situatie die vergelijkbaar is met de situatie waarin hij zijn toenmalige vrouw heeft gedood. Het openbaar ministerie stelt dat het recidiverisico voor de overgang van de terbeschikkingstelling naar de reguliere geestelijke gezondheidzorg in het kader van een zorgmachtiging nog te hoog is, maar de deskundigen vinden die overgang wel veilig. Er is een zorgmachtiging met extra waarborgen verleend, waardoor ook het gebruik van medicatie kan worden gecontroleerd. De terbeschikkinggestelde heeft in de afgelopen jaren laten zien dat hij stabiel kan functioneren. Mede gelet op de duur van de terbeschikkingstelling en het beginsel van proportionaliteit dient deze maatregel te worden beëindigd. De raadsman heeft bepleit de beslissing van de rechtbank te bevestigen.




Het standpunt van het openbaar ministerie




De terbeschikkinggestelde heeft stappen gezet en een positieve ontwikkeling doorgemaakt in de afgelopen periode. Dat belooft veel goeds voor de toekomst. Het is begrijpelijk dat hij wenst dat de terbeschikkingstelling nu al wordt afgesloten met voortzetting van de hulp en begeleiding die hij de komende jaren nodig denkt te hebben in het kader van een zorgmachtiging. Het openbaar ministerie blijft echter bij het standpunt dat de terbeschikkingstelling dient te worden verlengd met een termijn van één jaar. De advocaat-generaal verwijst in dit verband naar de argumenten die de officier van justitie heeft vermeld in de appelmemorie. De deskundigen zijn het erover eens dat het recidiverisico als laag kan worden ingeschat wanneer de terbeschikkinggestelde verblijft in de gereguleerde en gecontroleerde omgeving waarin hij de afgelopen jaren heeft gefunctioneerd en waarbij hij de medicatie trouw heeft ingenomen. Bij het staken van het medicatiegebruik, het opnieuw gebruiken van drugs en psychotische decompensatie wordt het recidiverisico als matig tot hoog ingeschat. Bij de terbeschikkinggestelde is nog steeds sprake van een ernstige stoornis die op zich recidivegevaar met zich meebrengt. Een zorgmachtiging volstaat op dit moment niet om het aanzienlijke recidiverisico voldoende te beperken. Tijdens de langdurige behandeling van de terbeschikkinggestelde is pas laat enige vooruitgang geboekt en dan met name door het langdurige en gereguleerde gebruik van medicatie en het abstinent van verdovende middelen blijven. Uit de rapportages blijkt dat het bij hem in het verleden heel moeilijk was vast te stellen of hij aan het afglijden was. Gezien de voorgeschiedenis is er meer tijd nodig voor de overgang van de terbeschikkingstelling naar een ander regime. De advocaat-generaal heeft geconcludeerd tot vernietiging van de beslissing van de rechtbank en tot verlenging van de terbeschikkingstelling met een termijn van één jaar.




Het oordeel van het hof




Het hof is van oordeel dat de rechtbank op goede gronden heeft geoordeeld en op juiste wijze heeft beslist. Daarom zal de beslissing, waarvan beroep met overneming van die gronden worden bevestigd, met aanvulling van het volgende.



Uit de aanvullende informatie van de reclassering komt naar voren dat het traject van de terbeschikkinggestelde na de beslissing van de rechtbank voorspoedig is blijven verlopen. Hij verblijft nog steeds bij de regionale instelling voor begeleid wonen (RIBW) waar hij al bijna vijf jaar verblijft en de begeleiders zijn tevreden over hem. Zijn behandelaar van [kliniek] heeft de reclassering laten weten dat hij stabiel functioneert. Hij komt de afspraken na, is mild in contact, regelt ruim op tijd zijn medicatie en werkt mee aan de bloedspiegelcontroles, waarvan de uitslagen goed zijn. Hij is gemotiveerd voor verdere begeleiding en behandeling bij de RIBW en [kliniek] in het kader van de zorgmachtiging die de rechtbank heeft verleend bij beschikking van 2 december 2021. Aangezien de terbeschikkinggestelde in de afgelopen drie maanden stabiel heeft gefunctioneerd, blijft de reclassering bij haar inschatting dat het recidiverisico laag is. De reclassering blijft bij haar advies om de terbeschikkingstelling te beëindigen. 



Eerder heeft ook psychiater [psychiater] geadviseerd de terbeschikkingstelling niet te verlengen mits er aansluitend een zorgmachtiging is gerealiseerd met voorzieningen zoals in de inmiddels door de rechtbank verleende machtiging. Het hof is daarom - mede gelet op de positieve ontwikkeling van de terbeschikkinggestelde die zich heeft doorgezet na de beslissing van de rechtbank - van oordeel het risico op recidive in de deze omstandigheden zodanig is teruggebracht dat de veiligheid van anderen dan wel de algemene veiligheid van personen niet langer verlenging van de terbeschikkingstelling vereist. De verlengingsvordering van het openbaar ministerie dient dan te worden afgewezen.





Beslissing


Het hof:




Bevestigt met aanvulling van gronden zoals hiervoor is overwogen de beslissing van de rechtbank Amsterdam van 2 december 2021 met betrekking tot de terbeschikkinggestelde [terbeschikkinggestelde].




Aldus gedaan door
mr. A.B.A.P.M. Ficq als voorzitter,
mr. M.E. van Wees en mr. P.C. Vegter als raadsheren, 
en drs. E.L.M. Klein Haneveld en dr. W.J. Canton als raden,
in tegenwoordigheid van mr. R. Hermans als griffier,
en op 3 maart 2022 in het openbaar uitgesproken.



De raden zijn buiten staat deze beslissing mede te ondertekenen. 


",Gerechtshof Arnhem-Leeuwarden,2022-03-03,2022-03-04,P22/0005,Uitspraak,,,Strafrecht,Hoger beroep,"
De terbeschikkinggestelde is gemotiveerd voor verdere begeleiding en behandeling in het kader van een zorgmachtiging. De reclassering blijft bij haar advies om de terbeschikkingstelling te beëindigen. Eerder heeft ook psychiater Kaiser geadviseerd de terbeschikkingstelling niet te verlengen mits er aansluitend een zorgmachtiging is gerealiseerd met voorzieningen zoals in de inmiddels door de rechtbank verleende machtiging. Het hof is daarom - mede gelet op de positieve ontwikkeling van de terbeschikkinggestelde die zich heeft doorgezet na de beslissing van de rechtbank - van oordeel het risico op recidive in de deze omstandigheden zodanig is teruggebracht dat de veiligheid van anderen dan wel de algemene veiligheid van personen niet langer verlenging van de terbeschikkingstelling vereist. Het hof bevestig met aanvulling van gronden de beslissing van de rechtbank waarbij de verlengingsvordering is afgewezen.
","

Rechtspraak.nl

",De terbeschikkinggestelde is gemotiveerd voor verdere begeleiding en behandeling in het kader van een zorgmachtiging. De reclassering blijft bij haar advies om de terbeschikkingstelling te beëindigen. Eerder heeft ook psychiater Kaiser geadviseerd de terbeschikkingstelling niet te verlengen mits er aansluitend een zorgmachtiging is gerealiseerd met voorzieningen zoals in de inmiddels door de re...
608,ECLI:NL:RBMNE:2022:838,"

RECHTBANK MIDDEN-NEDERLAND


Strafrecht
Zittingsplaats Lelystad



Parketnummer: 16/120281-20 (P)




Vonnis van de meervoudige kamer van 4 maart 2022




in de strafzaak tegen





          [verdachte] 
 ,

geboren op [1976] te Curaçao,
wonende te [woonplaats] , [adres] ,
hierna: verdachte. 




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting van 18 februari 2022.



De rechtbank heeft kennisgenomen van de vordering en de standpunten van officier van justitie mr. L.B. Okhuijsen en van hetgeen verdachte en haar raadsman mr. G.L.D. Thomas, advocaat te Amsterdam, alsmede [A] , vertegenwoordiger van de [benadeelde] B.V. (hierna: [benadeelde] ), naar voren hebben gebracht.




2TENLASTELEGGING


De tenlastelegging is als bijlage aan dit vonnis gehecht.



De verdenking komt erop neer dat verdachte:




feit 1 primair:


in de periode van 17 mei 2019 tot en met 8 oktober 2019 in Almere en/of Lelystad samen met (een) ander(en) een (grote) hoeveelheid goederen van [benadeelde] heeft verduisterd in dienstbetrekking;





feit 1 subsidiair
:


in de periode van 17 mei 2019 tot en met 8 oktober 2019 in Almere en/of Lelystad samen met (een) ander(en) een (grote) hoeveelheid goederen van [benadeelde] heeft gestolen. 





3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1


Het standpunt van de officier van justitie

De officier van justitie acht het primair ten laste gelegde feit wettig en overtuigend te bewijzen. 




4.2


Het standpunt van de verdediging

De raadsman heeft zich ten aanzien van een bewezenverklaring van het ten laste gelegde feit gerefereerd aan het oordeel van de rechtbank.




4.3

Het oordeel van de rechtbank




Bewijsmiddelen ten aanzien van het primair ten laste gelegde feit





Het feit is door verdachte begaan. Verdachte heeft het primair ten laste gelegde feit bekend. De raadsman heeft geen vrijspraak voor het primaire feit bepleit. De rechtbank volstaat onder deze omstandigheden met een opsomming van de volgende bewijsmiddelen:



de bekennende verklaring van verdachte zoals afgelegd ter terechtzitting van 18 februari 2022; 


het in de wettelijke vorm opgemaakte proces-verbaal van aangifte met bijlagen van [A] namens [benadeelde] van 8 oktober 2019, opgemaakt door de politie Eenheid Midden-Nederland;


- het in de wettelijke vorm opgemaakte proces-verbaal van verhoor aangever van [A] van 9 oktober 2019, opgemaakt door de politie Eenheid Midden-Nederland;
- het in de wettelijke vorm opgemaakte proces-verbaal van bevindingen van verbalisant [verbalisant] van 9 oktober 2019.




5BEWEZENVERKLARING


De rechtbank acht wettig en overtuigend bewezen dat verdachte:




op meerdere tijdstippen in de periode van 17 mei 2019 tot en met 8 oktober 2019 te Almere en Lelystad tezamen en in vereniging met anderen opzettelijk telkens een (grote) hoeveelheid goederen die toebehoorden aan de [benadeelde] en welke goederen haar mededader telkens uit hoofde van haar persoonlijke dienstbetrekking, te weten de functies van caissière en sleutelverantwoordelijke onder zich had, wederrechtelijk zich heeft toegeëigend.




Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN HET FEIT


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet het volgende strafbare feit op: 




feit 1 primair:


medeplegen van verduistering gepleegd door haar die het goed uit hoofde van haar persoonlijke dienstbetrekking onder zich heeft, meermalen gepleegd.  





7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF 


8.1


De vordering van de officier van justitie

De officier van justitie heeft gevorderd verdachte ter zake van het door haar bewezen geachte te veroordelen tot een onvoorwaardelijke gevangenisstraf van vier dagen, met aftrek van het voorarrest en een taakstraf van 240 uren, indien niet of niet naar behoren verricht te vervangen door 120 dagen hechtenis.




8.2


Het standpunt van de verdediging

De raadsman heeft de rechtbank verzocht om bij de strafoplegging rekening te houden met de omstandigheid dat de gezondheid van verdachte achteruit is gegaan. De reden dat verdachte het strafbare feit heeft gepleegd, is omdat het financieel slecht ging. Zij is daardoor de goederen gaan hamsteren. De raadsman heeft daarnaast bepleit dat voor de vaststelling van het benadelingsbedrag in het kader van de strafmaat niet aangesloten mag worden bij hetgeen de medeverdachte hierover op pagina 89 van het procesdossier heeft verklaard. De medeverdachte is in dit verhoor niet gewezen op haar verschoningsrecht en zij heeft daarnaast geen gebruik kunnen maken van enige consultatiebijstand. De raadsman heeft daarnaast bepleit dat de redelijke termijn op grond van artikel 6 van het Europees Verdrag voor de Rechten van de Mens (hierna: EVRM) is overschreden.




8.3


Het oordeel van de rechtbank

Bij het bepalen van de aan verdachte op te leggen straf heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals van één en ander ter terechtzitting is gebleken. Daarbij heeft de rechtbank in het bijzonder het volgende in aanmerking genomen. 

Ernst van het feit

Verdachte heeft zich samen met anderen, waaronder haar dochter die voor [benadeelde] werkte, in een periode van ongeveer vijf maanden meermalen schuldig gemaakt aan verduistering in dienstbetrekking. Zij heeft telkens een (grote) hoeveelheid goederen bij de kassa van [benadeelde] aangeboden, terwijl verdachte wist dat die goederen vervolgens door haar dochter als caissière niet bij de kassa werden aangeslagen of weer van de kassabon werden verwijderd. Haar dochter heeft daarnaast winkelmandjes met goederen voor verdachte en andere familieleden klaargezet. Haar dochter heeft vervolgens niet ingegrepen als verdachte en andere familieleden zonder te betalen met deze goederen de winkel verlieten. Hierbij heeft verdachte telkens er aan meegewerkt dat haar dochter misbruik maakte van haar functie als caissière en sleutelverantwoordelijke. Pas door optreden van de beveiliging van [benadeelde] en de politie is aan de reeks van strafbare feiten een einde gekomen. 



Verdachte heeft bij deze activiteiten slechts oog gehad voor geldelijk gewin. Zij heeft door op deze wijze te handelen een inbreuk gemaakt op de eigendomsrechten van [benadeelde] en zij heeft [benadeelde] een groot financieel nadeel toegebracht. 




Persoonlijke omstandigheden

De rechtbank heeft acht geslagen op een op naam van verdachte gesteld uittreksel uit het Justitieel Documentatieregister van 25 januari 2022, waaruit blijkt dat verdachte eerder voor soortgelijke feiten met politie en justitie in aanraking is gekomen. Verdachte is weliswaar langer dan vijf jaar geleden voor deze feiten veroordeeld, maar deze veroordelingen hebben verdachte kennelijk niet ervan weerhouden het onderhavige ten laste gelegde feit te plegen. 



De reclassering heeft in het reclasseringsrapport van 30 november 2020 geadviseerd om bij een bewezenverklaring aan verdachte een straf zonder bijzondere voorwaarden op te leggen. Verdachte heeft in het kader van een eerdere veroordeling een reclasseringstoezicht als bijzondere voorwaarde opgelegd gekregen. Zij heeft toen vier jaar contact met de reclassering onderhouden. Zij gaf dusdanig weinig opening van zaken, dat slechts zeer beperkt aan recidivevermindering gewerkt kon worden. Gelet op de middelen die reeds zijn ingezet en de beperkte opbrengst daarvan, kan volgens de reclassering gesproken worden van een beperkte leerbaarheid. De reclassering ziet dan ook geen mogelijkheden om met interventies of toezicht de risico’s te beperken of het gedrag te veranderen. 




Schending van de redelijke termijn

De rechtbank stelt voorop dat in artikel 6, eerste lid, EVRM het recht van iedere verdachte is gewaarborgd om binnen een redelijke termijn te worden berecht. Die termijn vangt aan op het moment dat door de Nederlandse Staat tegenover de betrokkene een handeling is verricht waaraan deze in redelijkheid de verwachting kan ontlenen dat tegen hem ter zake van een bepaald strafbaar feit door het openbaar ministerie een strafvervolging zal worden ingesteld. Als uitgangspunt heeft in deze zaak te gelden dat de behandeling ter terechtzitting dient te zijn afgerond met een eindvonnis binnen twee jaar nadat de redelijke termijn is aangevangen, tenzij sprake is van bijzondere omstandigheden. Overschrijding van de redelijke termijn wordt in beginsel gecompenseerd door vermindering van de straf die zou zijn opgelegd indien de redelijke termijn niet zou zijn overschreden.



De redelijke termijn is in deze zaak overschreden met ongeveer vier maanden. Verdachte is namelijk op 8 oktober 2019 gehoord, zodat in oktober 2021 vonnis had moeten worden gewezen, terwijl dit nu pas in maart 2022 gebeurt. Voor deze termijnoverschrijding bestaat geen duidelijk aanwijsbare reden. 

De op te leggen straf
Voor het bewezen verklaarde feit zijn door het Landelijk Overleg Vakinhoud Strafrecht (hierna: LOVS) geen binnen de organisatie van de Rechtspraak geldende landelijke oriëntatiepunten vastgesteld. Daarom heeft de rechtbank bij het bepalen van de straffen voor het bewezen verklaarde met name gelet op de straffen die doorgaans worden opgelegd in vergelijkbare zaken. Daarnaast is aansluiting gezocht bij het oriëntatiepunt voor het plegen van een winkeldiefstal, waarbij in georganiseerd verband en/of professioneel geraffineerd te werk wordt gegaan. Het oriëntatiepunt voor dit strafbare feit is volgens de LOVS een onvoorwaardelijke gevangenisstraf van twee maanden. De rechtbank laat in strafverzwarende zin meewegen de relatief lange periode waarin het bewezen verklaarde feit is gepleegd en de grote hoeveelheid goederen die daarbij zijn weggenomen. De rechtbank houdt daarnaast ook in strafverzwarende zin rekening met de omstandigheid dat verdachte het bewezen verklaarde feit in nauwe samenwerking met anderen, waaronder haar dochter, heeft gepleegd.



De rechtbank is van oordeel dat de ernst van het bewezenverklaarde feit, mede vanuit een oogpunt van normbevestiging en generale preventie, in beginsel een geheel onvoorwaardelijke gevangenisstraf rechtvaardigt. Gelet op het niet aan verdachte toe te rekenen tijdsverloop, zal de rechtbank de gevangenisstraf echter grotendeels in voorwaardelijke vorm opleggen en bepalen dat het onvoorwaardelijke gedeelte van de gevangenisstraf gelijk is aan de duur van het voorarrest. Daarmee is ook de overschrijding van de redelijke termijn in meer dan voldoende mate gecompenseerd. De voorwaardelijke gevangenisstraf dient tevens als ‘stok achter de deur’, zodat verdachte zich in de toekomst niet opnieuw aan enig strafbaar feit schuldig zal maken. Mocht de verdachte in de toekomst in een vergelijkbare situatie terechtkomen, dan zal het voorwaardelijk strafdeel voor haar wellicht reden zijn andere keuzes te maken. De rechtbank wijkt hier af van de eis van de officier van justitie. Dat gedurende het tijdsverloop geen strafbare feiten zijn gepleegd geeft de rechtbank niet voldoende vertrouwen dat er geen gevaar van herhaling meer is. Daarbij is rekening gehouden met de financiële omstandigheden en de omstandigheid dat verdachte over de feiten nauwelijks met de reclassering heeft willen spreken en ook in een eerder reclasseringscontact dusdanig weinig opening van zaken heeft gegeven dat er zeer beperkt aan recidivevermindering kon worden gewerkt. Daarom vindt de rechtbank een voorwaardelijk strafdeel nodig.



Alles overziend is de rechtbank van oordeel dat de oplegging van gevangenisstraf van 60 dagen, met aftrek van de tijd die verdachte in voorarrest heeft doorgebracht, waarvan 56 dagen voorwaardelijk met een proeftijd van twee jaren passend en geboden is. De rechtbank zal vanwege de ernst van het feit verdachte daarnaast een taakstraf voor de maximale duur van 240 uren opleggen. 





9BENADEELDE PARTIJ



        [benadeelde] heeft zich als benadeelde partij in het geding gevoegd en vordert een bedrag van € 63.116,47. Dit bedrag bestaat uit materiële schade ten gevolge van het aan verdachte ten laste gelegde feit.



9.1


Het standpunt van de officier van justitie

De officier van justitie heeft verzocht de benadeelde partij in de vordering tot schadevergoeding niet-ontvankelijk te verklaren, omdat de vordering onvoldoende is onderbouwd. 




9.2


Het standpunt van de verdediging

De raadsman heeft verzocht de benadeelde partij in de vordering tot schadevergoeding niet-ontvankelijk te verklaren. Volgens de raadsman heeft de benadeelde partij onvoldoende onderbouwd hoe zij tot het gevorderde schadebedrag is gekomen. De omvang van de schade is op dit moment dan ook onvoldoende duidelijk. De mogelijkheid om de benadeelde partij alsnog in de gelegenheid te stellen om haar vordering van een nadere onderbouwing te voorzien, levert volgens de raadsman een onevenredige belasting van het strafgeding op.




9.3

Het oordeel van de rechtbank




Het schadebedrag

Vaststaat dat de benadeelde partij als gevolg van het hiervoor bewezen verklaarde feit schade heeft geleden. De rechtbank overweegt dat echter nog onvoldoende duidelijkheid bestaat over de vraag wat de uiteindelijke materiële gevolgen van het strafbare feit voor de benadeelde partij zijn geweest. De door de benadeelde partij gemaakte berekening is gebaseerd op een aantal aannames en is door de verdediging deels voldoende betwist. Op grond van de stukken in het procesdossier acht de rechtbank het wel voldoende aannemelijk dat de benadeelde partij ten minste € 20.000,00 aan materiële schade heeft geleden en zij overweegt daartoe als volgt. De medeverdachte heeft op 8 oktober 2019 verklaard dat zij ongeveer 3 à 4 keer per week voor een bedrag van ongeveer € 300,00 tot € 400,00 bij [benadeelde] aan goederen heeft verduisterd. De rechtbank zal in het voordeel van verdachte uitgaan van een schadebedrag van € 1.000,00 per week. De bewezen verklaarde periode beslaat 20 weken. De rechtbank schat daarom de materiële schade reeds nu op ten minste € 20.000,00 euro.




Conclusie

De rechtbank zal de materiële schadepost toewijzen tot een bedrag van € 20.000,00, te vermeerderen met de wettelijke rente vanaf 8 oktober 2019 tot aan de dag van volledige betaling. De rechtbank zal de benadeelde partij voor wat betreft het meer gevorderde niet-ontvankelijk verklaren. 




Hoofdelijk en geen schadevergoedingsmaatregel

De rechtbank is van oordeel dat verdachte voor deze schade naar burgerlijk recht met haar mededaders hoofdelijk aansprakelijk is. Dit betekent dat verdachte en haar mededaders elk tegenover de benadeelde partij voor dat hele bedrag aansprakelijk zijn. De rechtbank zal bepalen dat verdachte van haar verplichting tot het vergoeden van schade is bevrijd als zij en/of haar mededaders de schade aan de benadeelde partij hebben vergoed.



De rechtbank zal aan verdachte geen verplichting opleggen tot betaling van het toe te wijzen bedrag aan de Staat. Naar het oordeel van de rechtbank is de ratio van de schadevergoedingsmaatregel, zoals bedoeld in artikel 36f van het Wetboek van Strafrecht, om natuurlijke personen te ontlasten bij de inning van schadevergoeding en mag van rechtspersonen worden verwacht dat zij zelf de wegen kennen om een toegewezen vordering te incasseren. 




Proceskosten

Verdachte zal ook – hoofdelijk – worden veroordeeld in de kosten die de benadeelde partij heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil.





10TOEPASSELIJKE WETTELIJKE VOORSCHRIFTEN


De beslissing berust op de artikelen 9, 14a, 14b, 14c, 22c, 22d, 47, 57, 321 en 322 van het Wetboek van Strafrecht, zoals de artikelen luidden ten tijde van het bewezen verklaarde.




11BESLISSING



Bewezenverklaring


- verklaart het primair ten laste gelegde feit bewezen zoals hiervoor in rubriek 5 is vermeld;
- verklaart het meer of anders tenlastegelegde niet bewezen en spreekt verdachte daarvan vrij; 



Strafbaarheid


- verklaart het primair bewezen verklaarde feit strafbaar en kwalificeert dit zoals hiervoor in rubriek 6 is vermeld;
- verklaart verdachte strafbaar; 



Oplegging straf 



- 	veroordeelt verdachte tot een gevangenisstraf van 60 (zestig) dagen;
- 	bepaalt dat de tijd, door verdachte vóór de tenuitvoerlegging van deze uitspraak in verzekering doorgebracht, bij de tenuitvoerlegging van de gevangenisstraf in mindering zal worden gebracht;  
- 	bepaalt dat van de gevangenisstraf een gedeelte van 56 (zesenvijftig) dagen niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene voorwaarde niet heeft nageleefd;
- 	stelt daarbij een proeftijd van 2 (twee) jaren vast; 
- als algemene voorwaarde geldt dat verdachte zich voor het einde van de proeftijd niet schuldig maakt aan een strafbaar feit; 
- 	veroordeelt verdachte tot een taakstraf van 240 (tweehonderdveertig) uren;
- beveelt dat voor het geval verdachte de taakstraf niet of niet naar behoren verricht de taakstraf wordt vervangen door 120 (honderdtwintig) dagen hechtenis; 



Benadeelde partij 




wijst de vordering van [benadeelde] toe tot een bedrag van € 20.000,00; 


veroordeelt verdachte hoofdelijk tot betaling aan [benadeelde] van het toegewezen bedrag, vermeerderd met de wettelijke rente vanaf 8 oktober 2019 tot de dag van volledige betaling, met dien verstande dat indien en voor zover reeds door een ander (gedeeltelijk) is betaald, verdachte (in zoverre) van deze verplichting zal zijn bevrijd; 


verklaart [benadeelde] voor wat betreft de meer gevorderde materiële schade niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter;


veroordeelt verdachte hoofdelijk in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil. 









Dit vonnis is gewezen door mr. A.W.M. van Hoof, voorzitter, mr. R.P.P. Hoekstra en mr. A.M. Loots, rechters, in tegenwoordigheid van mr. L.M.M. Weyers, griffier, en is uitgesproken op de openbare terechtzitting van 4 maart 2022.




Mr. Hoekstra is buiten staat dit vonnis te ondertekenen. 

Bijlage: de tenlastelegging




Aan verdachte wordt ten laste gelegd dat: 



zij op één of meer tijdstip(pen) in of omstreeks de periode van 17 mei 2019 tot en met 08 oktober 2019 te Almere en/of Lelystad tezamen en in vereniging met een of meer anderen, althans alleen, opzettelijk (telkens) een (grote) hoeveelheid levensmiddelen en/of schoonmaakmiddelen en/of verzorgingsproducten en/of wasmiddel en/of elektronica en/of speelgoeden/of huishoudartikelen (waaronder een pannenset en/of een of meerdere airfryer(s)) en/of steelstofzuiger(s) en/of een of meerdere winkelmandjes, in elk geval enig goed, dat geheel of ten dele toebehoorde aan de [benadeelde] (gevestigd aan het [adres] te [vestigingsplaats] en/of de [adres] te [vestigingsplaats] ), in elk geval aan een ander of anderen dan aan verdachte en/of haar mededaders, en welk goed verdachte en/of haar mededaders, (telkens) uit hoofde van haar persoonlijke dienstbetrekking, te weten in de functie(s) van caissière en/of sleutelverantwoordelijke in elk geval anders dan door misdrijf, onder zich hadden, wederrechtelijk zich heeft toegeëigend;



subsidiair althans, indien het vorenstaande niet tot een veroordeling mocht of zou kunnen leiden: zij op één of meer tijdstip(pen) in of omstreeks de periode van 17 mei 2019 tot en met 8 oktober 2019 te Almere en/of Lelystad tezamen en in vereniging met een of meer anderen, althans alleen, (telkens) een (grote) hoeveelheid levensmiddelen en/of schoonmaakmiddelen en/of verzorgingsproducten en/of wasmiddel en/of elektronica en/of speelgoed en/of huishoudartikelen (waaronder een pannenset en/of een of meerdere airfryer(s)) en/of steelstofzuiger(s)) en/of een of meerdere winkelmandjes, in elk geval enig goed, dat geheel of ten dele aan een ander dan aan verdachte en/of haar mededader(s) toebehoorde, te weten aan de [benadeelde] (gevestigd aan het [adres] te [vestigingsplaats] en/of de [adres] te [vestigingsplaats] ), heeft weggenomen met het oogmerk om het zich wederrechtelijk toe te eigenen.



 Wanneer hierna wordt verwezen naar paginanummers betreffen dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlage opgenomen bij het in de wettelijke vorm opgemaakte proces-verbaal van 7 mei 2020, met zaakregistratienummer PL0900-2019308595, opgemaakt door politie Eenheid Midden-Nederland, doorgenummerd pagina 1 tot en met 607. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pagina’s 7 tot en met 14 en 34 tot en met 38.


 Pagina’s 41 tot en met 49.


 Pagina’s 302 tot en met 320. 

",Rechtbank Midden-Nederland,2022-03-04,2022-03-04,16/120281-20 (P),Uitspraak,,,Strafrecht,Eerste aanleg - meervoudig,"
Veroordeling voor medeplegen van verduistering in dienstbetrekking, meermalen gepleegd. Verdachte heeft telkens een (grote) hoeveelheid goederen bij de kassa van de Big Bazar aangeboden, terwijl verdachte wist dat die goederen vervolgens door haar dochter als caissière niet bij de kassa werden aangeslagen of weer van de kassabon werden verwijderd. Haar dochter heeft daarnaast winkelmandjes met goederen voor verdachte en andere familieleden klaargezet. Haar dochter heeft vervolgens niet ingegrepen als verdachte en andere familieleden zonder te betalen met deze goederen de winkel verlieten. De rechtbank heeft de verdachte veroordeeld tot een gevangenisstraf van 60 dagen, met aftrek van de tijd die verdachte in voorarrest heeft doorgebracht, waarvan 56 dagen voorwaardelijk met een proeftijd van twee jaren en een taakstraf van 240 uren. Omdat de volledige materiële gevolgen van het strafbare feit voor de benadeelde partij nog niet konden worden vastgesteld, is het gedeelte toegewezen dat voldoende aannemelijk is geworden, vermeerderd met de wettelijke rente (anders officier van justitie en raadsman).
","

Rechtspraak.nl

","Veroordeling voor medeplegen van verduistering in dienstbetrekking, meermalen gepleegd. Verdachte heeft telkens een (grote) hoeveelheid goederen bij de kassa van de Big Bazar aangeboden, terwijl verdachte wist dat die goederen vervolgens door haar dochter als caissière niet bij de kassa werden aangeslagen of weer van de kassabon werden verwijderd. Haar dochter heeft daarnaast winkelmandjes met ..."
609,ECLI:NL:RBZWB:2022:1099,"





RECHTBANK ZEELAND-WEST-BRABANT




Strafrecht



Zittingsplaats: Breda



parketnummer: 02/150511-21 en 02/192881-19 (tul)




vonnis van de meervoudige kamer van 4 maart 2021




in de strafzaak tegen 





          [verdachte]
        ,
geboren op [geboortedag] 1980 te [geboorteplaats] ,
wonende te [adres verdachte] , 
gedetineerd in de Penitentiaire Inrichting te Grave,
raadsman mr. R.E. Drenth, advocaat te Breda.





1Onderzoek van de zaak

De zaak is inhoudelijk behandeld op de zitting van 18 februari 2022, waarbij de officier van justitie, mr. E. Verhoeven-Ivankovic, en de verdediging hun standpunten kenbaar hebben gemaakt.
Ter zitting is ook de vordering tot tenuitvoerlegging behandeld met bovenvermeld parketnummer.





2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte [slachtoffer 1] en [slachtoffer 2] heeft gestalkt en een scherm en camera in een politiecel heeft vernield.




3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte [slachtoffer 1] en [slachtoffer 2] heeft belaagd en baseert zich daarbij op de aangiften en de bekennende verklaring die verdachte heeft afgelegd. Met betrekking tot [slachtoffer 1] merkt de officier van justitie op dat zij op basis van het dossier komt tot een bewezenverklaarde periode van 28 maart 2021 tot en met 29 maart 2021. Daarnaast acht de officier van justitie wettig en overtuigend bewezen dat verdachte een scherm in de politiecel heeft vernield. Zij baseert zich daarbij op de bij het dossier gevoegde foto van het kapotte scherm en de bekennende verklaring die verdachte hierover heeft afgelegd. 




4.2


Het standpunt van de verdediging

De verdediging is van mening dat de rechtbank niet tot een bewezenverklaring kan komen van feit 1 en wijst daarbij op het ontbreken van het structurele karakter. Uit het dossier blijkt namelijk onvoldoende dat alle telefoonnummers waarmee [slachtoffer 1] is benaderd aan verdachte toebehoren. Verdachte heeft weliswaar een bekennende verklaring afgelegd, maar heeft de handelingen nooit technisch erkend. Uit het proces-verbaal blijkt ook dat één telefoonnummer wat aan verdachte zou toebehoren is geverifieerd. Dan blijft er feitelijk alleen over dat verdachte [slachtoffer 1] op 28 maart 2021 heeft lastiggevallen. Dat is wat de verdediging betreft te weinig om te kunnen spreken van stelselmatig lastigvallen.
Voor wat betreft de bewezenverklaring van feit 2 refereert de verdediging zich aan het oordeel van de rechtbank. 
Ten aanzien van feit 3 verzoekt de verdediging verdachte partieel vrij te spreken van het vernielen van de camera, nu hiervan uit het dossier niets blijkt. Het vernielen van het scherm kan wettig en overtuigend worden bewezen. 




4.3

Het oordeel van de rechtbank


4.3.1


De bewijsmiddelen

De bewijsmiddelen zijn in bijlage II aan dit vonnis gehecht.



4.3.2


De bijzondere overwegingen met betrekking tot het bewijs

Uit vaste jurisprudentie van de Hoge Raad volgt dat de duur, de aard, de frequentie en de intensiteit van de gedragingen, alsmede de omstandigheden waaronder deze hebben plaatsgevonden en de invloed daarvan op het persoonlijk leven en de persoonlijke vrijheid van het slachtoffer, relevante factoren zijn bij de vraag of sprake is van een stelselmatige inbreuk op de persoonlijke levenssfeer (vgl. Hoge Raad 22 maart 2011, LJN: BP0096).



De rechtbank acht de onder feit 1 ten laste gelegde belaging van [slachtoffer 1] wettig en overtuigend bewezen en baseert zich daarbij op de aangifte en klacht van [slachtoffer 1] , de beschrijving die de politie geeft van de beelden en berichten die naar [slachtoffer 1] zijn verstuurd en de bekennende verklaring die verdachte tijdens de zitting van 18 februari 2022 heeft afgelegd. Verdachte heeft ter terechtzitting openhartig verklaard over zijn gedragingen en erkent dat hij seksueel getinte berichten, video’s en afbeeldingen heeft verstuurd in ieder geval in de periode van 28 maart 2021 en 29 maart 2021. Waar het hier om gaat is de vraag of het gedrag van verdachte kwalificeert als belaging in de zin van artikel 285b Wetboek van Strafrecht (Sr). De verdediging heeft in dat kader twee verweren gevoerd. Ten eerste is betoogd dat uit het dossier onvoldoende blijkt dat alle verstuurde berichten van verdachte afkomstig waren en ten tweede betoogde de verdediging dat de ten laste gelegde periode te kort is, om het bestanddeel stelselmatig te kunnen bewijzen. Gelet op voornoemde bekennende verklaring van verdachte zal de rechtbank het eerste verweer passeren. 



De rechtbank stelt vast dat een periode van twee dagen op zichzelf geen lange periode betreft. Daarbij speelt echter ook mee dat verdachte ter zitting heeft erkend dat hij [slachtoffer 1] eerder had ontmoet en reeds eerder (seksueel getinte) berichten naar haar had gestuurd en contact met haar had opgenomen, dan wel dit had geprobeerd. Ook uit de verklaring van aangeefster blijkt dat verdachte haar eerder seksuele berichten heeft gestuurd en zij verschillende keren hem heeft gezegd dat hij moest stoppen. Gelet hierop, alsmede gezien de inhoud van de aan [slachtoffer 1] verstuurde berichten, waaronder verschillende video’s van zichzelf met ontbloot bovenlijf, met een halsband met pinnen om zijn nek en waarbij hij zichzelf tapet met ducttape en berichten waarin aangeefster wordt verzocht hem op te sluiten en te straffen is de rechtbank van oordeel dat er sprake is van indringend stelselmatig lastigvallen in deze korte periode van 2 dagen.
De rechtbank acht daarmee bewezen dat de verdachte zich aan de ten laste gelegde belaging schuldig heeft gemaakt





4.4


De bewezenverklaring

De rechtbank acht wettig en overtuigend bewezen dat verdachte: 
Feit 1
op een of meerdere tijdstip(pen) in de periode van 28 maart 2021
tot en met 29 maart 2021 te Bavel, gemeente Breda (telkens) wederrechtelijk stelselmatig opzettelijk inbreuk heeft gemaakt op de persoonlijke levenssfeer van [slachtoffer 1] , 
met het oogmerk die [slachtoffer 1] , te dwingen iets te doen, te dulden en/of vrees aan te jagen, immers heeft hij, verdachte, veelvuldig:

- die [slachtoffer 1] intimiderende en/of vreesopwekkende en/of seksueel getinte

e-mailberichten en/of whatsappberichten en/of smsberichten (bestaande uit tekst en/of afbeelding/foto's en/of video's)
gestuurd, en/of

- die [slachtoffer 1] geprobeerd te bellen;


Feit 2
op een of meerdere tijdstip(pen) in de periode van 28 maart 2021 tot en met 4 mei 2021 te Vught, gemeente ’s-Hertogenbosch, (telkens) wederrechtelijk stelselmatig opzettelijk inbreuk heeft gemaakt op de persoonlijke levenssfeer van [slachtoffer 2] , met
het oogmerk die [slachtoffer 2] , te dwingen iets te doen,  en te dulden en/of vrees aan te jagen, immers heeft hij, verdachte, veelvuldig:

- die [slachtoffer 2] intimiderende en/of vreesopwekkende en/of seksueel getinte

e-mailberichten en/of facebookberichten (bestaande uit tekst en/of
afbeelding/foto's en/of video's) gestuurd;



Feit 3
op 12 oktober 2021 te Breda, opzettelijk en wederrechtelijk een
scherm in cel nummer 35, dat geheel aan de politie, eenheid Zeeland-West-Brabant
toebehoorde heeft vernield,;



Voor zover er in de tenlastelegging kennelijke taal- en/of schrijffouten voorkomen, zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.




6De strafoplegging

6.1


De vordering van de officier van justitie

De officier van justitie vordert aan verdachte op te leggen een deels voorwaardelijke gevangenisstraf van acht maanden, waarvan drie maanden voorwaardelijk met een proeftijd van twee jaar.



6.2


Het standpunt van de verdediging

De verdediging verzoekt de rechtbank bij de strafoplegging rekening te houden met het feit dat verdachte al ruim vier maanden in voorarrest verblijft. De officier van justitie heeft een strafeis weggelegd die ver boven de richtlijnen van het OM uitkomt. Als verdachte wordt gezien als recidivist en er een veroordeling volgt dan zou er, gezien de duur van de belaging van feit 1 en feit 2, volgens de OM-richtlijnen, een gevangenisstraf moeten volgen van 2 maanden. Dit is volgens voornoemde richtlijnen dan nog aan de ruime kant. De verdediging ziet in ieder geval geen enkele rechtvaardiging voor de forse strafeis zoals gedaan door de officier van justitie. De verdediging is van mening dat verdachte al lang genoeg heeft vastgezeten. 



6.3


Het oordeel van de rechtbank

Bij de bepaling van de straf heeft de rechtbank rekening gehouden met de aard en de ernst van het feit, de omstandigheden waaronder dit is begaan en de persoon en de persoonlijke omstandigheden van verdachte als naar voren gekomen uit het onderzoek ter zitting en het reclasseringsrapport. Daarbij wordt in het bijzonder het volgende in aanmerking genomen.



Verdachte heeft zich schuldig gemaakt aan belaging van twee personen, een maatschappelijk werkster binnen de Penitentiaire Inrichting te Vught waar verdachte destijds verbleef en die hem heeft geholpen bij het vinden van huisvesting, en een eigenaresse van een hondenuitlaatservice die verdachte ruim 7 jaar geleden tegen het lijf is gelopen op straat. Het gedrag van verdachte was bijzonder hinderlijk en dwingend. De slachtoffers zijn gedurende de ten laste gelegde periode voortdurend, ongewild, geconfronteerd met verdachte. Verdachte heeft beide dames veelvuldig en op indringende wijze verzocht of zij een rol konden vervullen in zijn (seksuele) fantasieën. Met zijn handelen heeft verdachte een forse inbreuk gemaakt op de privacy van de slachtoffers.
Daarnaast heeft verdachte in de politiecel een scherm vernield, waarbij hij geen enkel respect heeft getoond voor de eigendommen van anderen.



Uit het strafblad van verdachte van 24 december 2021 blijkt dat verdachte in het verleden meermalen voor belaging is veroordeeld. Ook liep verdachte ten tijde van het plegen van voornoemde feiten nog in een proeftijd (voor overtreding van artikel 248a Sr). 



De rechtbank heeft tevens acht geslagen op de rapportage van de reclassering van 23 december 2021. Uit dit rapport komt naar voren dat verdachte op meerdere levensgebieden instabiliteit kent en daarvoor hulp en ondersteuning nodig zou hebben. Alle hulp die de afgelopen twintig jaar door de reclassering en justitie zijn ingezet hebben echter niet tot gewenste resultaten geleid. Verdachte heeft tevens aangegeven dat hij niet mee wenst te werken aan toezicht vanuit de reclassering. Aangezien verdachte psychodiagnostisch onderzoek weigert, is ondersteuning binnen een forensisch traject onmogelijk, dit terwijl het psychosociaal functioneren van verdachte als een risicoverhogende factor wordt gezien. Tevens is er geen sprake van een ondersteunend netwerk, noch een zinvolle dagbesteding. Verder dreigt er een huisuitzetting enerzijds vanwege een betalingsachterstand en anderzijds vanwege overlastmeldingen. De reclassering schat het recidiverisico in als hoog. De reclassering adviseert verdachte een straf op te leggen zonder bijzondere voorwaarden, nu de reclassering geen mogelijkheden meer ziet om met interventies of toezicht de risico’s te beperken of tot gedragsverandering te komen



Voor belaging zijn geen oriëntatiepunten van het Landelijk Overleg Vakinhoud Strafrecht opgesteld. De rechtbank zoekt bij het bepalen van de hoogte van de straf aansluiting bij de straffen die doorgaans voor dit soort feiten worden opgelegd. De aard en ernst van het feit rechtvaardigt in beginsel een onvoorwaardelijke gevangenisstraf. 



Alles overwegend acht de rechtbank een gevangenisstraf voor de duur van drie maanden met aftrek van de periode die verdachte reeds in voorarrest heeft verbleven, passend en geboden.






7De benadeelde partij
De benadeelde partij [benadeelde partij] vordert een schadevergoeding van € 1.430,-- voor feit 3.


De rechtbank is van oordeel dat de behandeling van deze vordering een onevenredige belasting van het strafgeding oplevert, omdat tijdens de behandeling ter zitting onduidelijkheid is gerezen over de vraag of de factuur die als onderbouwing van voornoemd bedrag bij de vordering is gevoegd, ziet op de door feit 3 ontstane schade. Immers is de factuurdatum gelegen voor de datum van het begaan van het strafbare feit. Dit vereist nader onderzoek, waarvoor het strafproces zich niet leent. De benadeelde partij zal daarom niet-ontvankelijk worden verklaard in deze vordering. De vordering kan bij de burgerlijke rechter worden aangebracht.





8De vordering tot tenuitvoerlegging
De officier van justitie heeft gevorderd dat de voorwaardelijke gevangenisstraf van twee maanden die aan verdachte is opgelegd bij vonnis van 23 maart 2020 ten uitvoer zal worden gelegd.


De rechtbank stelt vast dat verdachte zich voor het einde van de proeftijd schuldig heeft gemaakt aan een nieuw strafbaar feit en daarmee de algemene voorwaarde heeft overtreden. Gelet hierop kan de vordering tot tenuitvoerlegging worden toegewezen. De rechtbank zal hiertoe niet besluiten, omdat gebleken is dat verdachte ruim vier maanden in voorarrest heeft verbleven. Nu de periode van voorarrest van verdachte de uiteindelijk op te leggen straf overschrijdt, acht de rechtbank het toewijzen van deze vordering tenuitvoerlegging niet opportuun. Zij zal de vordering van de officier van justitie dan ook afwijzen. 




9De wettelijke voorschriften
De beslissing berust op de artikelen 57, 285b en 350 van het Wetboek van Strafrecht zoals deze artikelen luidden ten tijde van het bewezenverklaarde.




10De beslissing
De rechtbank:



Bewezenverklaring


- verklaart het ten laste gelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde de volgende strafbare feiten oplevert:


feit 1: belaging;

feit 2: belaging;

feit 3: opzettelijk en wederrechtelijk enig goed dat geheel of ten dele aan een ander toebehoort, vernielen;


- verklaart verdachte strafbaar;



Strafoplegging


- veroordeelt verdachte tot een gevangenisstraf van 3 maanden;

- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;



Vordering tenuitvoerlegging


- wijst de vordering tot tenuitvoerlegging af;



Benadeelde partijen


- verklaart de benadeelde partij [benadeelde partij] niet-ontvankelijk in de vordering en bepaalt dat de vordering bij de burgerlijke rechter kan worden aangebracht;

- veroordeelt de benadeelde partij [benadeelde partij] in de kosten van verdachte, tot nu toe begroot op nihil;


Dit vonnis is gewezen door mr. M. van de Wetering, voorzitter, mr. L.W. Louwerse en mr. R.J.H. van der Linden, rechters, in tegenwoordigheid van R. Rozendaal, griffier, en is uitgesproken ter openbare zitting op 4 maart 2021.



Mr. Louwerse is niet in de gelegenheid dit vonnis mede te ondertekenen.




",Rechtbank Zeeland-West-Brabant,2022-03-04,2022-03-04,02/150511-21 en 02/192881-19 (tul),Uitspraak,,,Strafrecht,Op tegenspraak,"
verdachte is veroordeeld voor tweemaal belaging en vernieling van een scherm in een politiecel. 3 maanden gevangenisstraf met aftrek voorarrest. Tul is afgewezen gelet op de lange duur die verdachte in voorarrest heeft doorgebracht (ruim vier maanden).
","

Rechtspraak.nl

",verdachte is veroordeeld voor tweemaal belaging en vernieling van een scherm in een politiecel. 3 maanden gevangenisstraf met aftrek voorarrest. Tul is afgewezen gelet op de lange duur die verdachte in voorarrest heeft doorgebracht (ruim vier maanden).
610,ECLI:NL:RBOVE:2022:632,"

RECHTBANK OVERIJSSEL
Team Strafrecht 
Meervoudige kamer


Zittingsplaats Almelo



Parketnummer: 08-170958-21 (P)
Datum vonnis:  4 maart 2022





Vonnis op tegenspraak in de zaak van de officier van justitie tegen:






          [verdachte] ,
geboren op [geboortedatum] 2002 in [geboorteplaats] ,
wonende aan de [adres] .






1Het onderzoek op de terechtzitting


Dit vonnis is gewezen naar aanleiding van het onderzoek op de openbare terechtzittingen van 18 februari 2022, 9 december 2021 en 12 november 2021.



De rechtbank heeft kennis genomen van de vordering van de officier van justitie
mr. C.P. Dronkers en van wat door verdachte en zijn raadsman mr. V.P.J. Tuma, advocaat in Amersfoort, naar voren is gebracht.





2De tenlastelegging


De verdenking komt er, na wijziging van de tenlastelegging als bedoeld in artikel 314a van het Wetboek van Strafvordering (Sv) van 12 november 2021, kort en zakelijk weergegeven, op neer dat verdachte op 19 juni 2021 in Glanerbrug, 
heeft geprobeerd [slachtoffer] van het leven te beroven (primair),
dan wel dat hij [slachtoffer] zwaar lichamelijk letsel heeft toegebracht (subsidiair), 
dan wel dat hij heeft geprobeerd [slachtoffer] zwaar lichamelijk letsel toe te brengen (meer subsidiair) door [slachtoffer] met een mes in zijn linkerzij, ter hoogte van zijn nier en darmen te steken, prikken of te snijden.



Voluit luidt de tenlastelegging aan verdachte, dat:



hij op of omstreeks 19 juni 2021 te Glanerbrug, in de gemeente Enschede,
ter uitvoering van het door verdachte voorgenomen misdrijf om

        [slachtoffer] opzettelijk van het leven te beroven,

- die [slachtoffer] met een mes, in elk geval een scherp en/of puntig voorwerp, in zijn zij, althans in het (boven)lichaam heeft gestoken en/of geprikt en/of gesneden, terwijl de uitvoering van dat voorgenomen misdrijf niet is voltooid;




subsidiair althans, indien het vorenstaande niet tot een veroordeling mocht of zou
kunnen leiden:



hij op of omstreeks 19 juni 2021 te Glanerbrug, in de gemeente Enschede,
aan [slachtoffer] opzettelijk zwaar lichamelijk letsel, te weten een steekwond in zijn zij ter hoogte van zijn linker nier en darmen, heeft toegebracht door:

- die [slachtoffer] met een mes, in elk geval een scherp en/of puntig voorwerp, in
zijn zij te steken en/of te prikken en/of te snijden;


althans, voor zover voor het vorenstaande geen veroordeling mocht of zou kunnen
volgen, meer subsidiair ter zake dat



hij op of omstreeks 19 juni 2021 te Glanerbrug, in de gemeente Enschede,
ter uitvoering van het door verdachte voorgenomen misdrijf om aan

        [slachtoffer] opzettelijk zwaar lichamelijk letsel toe te brengen,

- die [slachtoffer] met een mes, in elk geval een scherp en/of puntig voorwerp, in

zijn zij, althans in het (boven)lichaam heeft gestoken en/of geprikt en/of gesneden,
terwijl de uitvoering van dat voorgenomen misdrijf niet is voltooid.





3De voorvragen


De rechtbank heeft vastgesteld dat de dagvaarding geldig is, dat zij bevoegd is tot kennisneming van deze zaak, dat de officier van justitie ontvankelijk is in de vervolging en dat er geen redenen zijn voor schorsing van de vervolging.





4De bewijsmotivering


4.1

Het standpunt van de officier van justitie



De officier van justitie heeft zich op het standpunt gesteld dat het primair ten laste gelegde, te weten poging tot doodslag, wettig en overtuigend kan worden bewezen. Daarbij is sprake geweest van voorwaardelijk opzet op de dood van [slachtoffer] .




4.2

Het standpunt van de verdediging



De raadsman heeft zich op het standpunt gesteld dat verdachte integraal moet worden vrijgesproken van het hem ten laste gelegde. Onder 4.3 wordt nader op de verweren van de verdediging ingegaan, voor zover van toepassing.  




4.3

Het oordeel van de rechtbank



De rechtbank stelt, op basis van de inhoud van het dossier en van wat op de terechtzitting besproken is, de volgende feiten en omstandigheden vast.



De rechtbank stelt allereerst vast dat verdachte op 19 juni 2021 in Glanerbrug, gemeente Enschede, [slachtoffer] met een mes in zijn linkerzij heeft gestoken waardoor [slachtoffer] letsel heeft opgelopen. Dit betreft letsel, links in de flank, ongeveer halverwege tussen de ribbenboog en de bekkenkam, van anderhalve centimeter lang en ongeveer 0,2 centimeter diep. 
De diepte van de wond is onvoldoende geweest om het buikvlies te doorboren en eventueel schade aan te richten aan onderliggende vitale structuren zoals darmen, linkernier en grotere bloedvaten. Er zal met zekerheid een litteken ontstaan op de plaats van het doorborende huidletsel.




Is sprake geweest van een poging tot doodslag?




Onder primair is ten laste gelegd dat verdachte zich aldus heeft schuldig gemaakt aan een poging tot doodslag op [slachtoffer] . 



Bij de beantwoording van de vraag of verdachte zich schuldig heeft gemaakt aan poging tot doodslag dient de rechtbank de vraag te beantwoorden of de verdachte het (voorwaardelijk) opzet heeft gehad om [slachtoffer] van het leven te beroven. 



Het steken met een mes links in de flank (in de linkerzij) tussen de ribbenboog en de bekkenkam, levert naar het oordeel van de rechtbank een aanmerkelijke kans op de dood op. Verdachte heeft in de buik, waar zich vitale delen van het lichaam bevinden, gestoken. Indien het mes ook door het buikvlies van [slachtoffer] was gegaan had schade aan darmen, linkernier en bloedvaten (waaronder de nierslagader) kunnen ontstaan. De buik is een kwetsbare plek waar, door het steken met een mes, gemakkelijk fataal letsel kan ontstaan. Dat [slachtoffer] niet op die plekken is geraakt en het buikvlies niet is doorboord is toeval en zeker niet de verdienste van verdachte. De rechtbank is van oordeel dat verdachte, door [slachtoffer] met het mes in de linkerzij steken, waarbij de gevolgen van zijn handelen hem kennelijk onverschillig lieten, de aanmerkelijke kans op de dood van [slachtoffer] op de koop heeft toegenomen. Van contra-indicaties is niet gebleken. Bij beantwoording van de vraag of sprake is geweest van opzet op de dood is het, anders dan door de verdediging is gesteld, in dit geval niet relevant hoe groot het mes precies is geweest waarmee verdachte [slachtoffer] heeft gestoken. Op grond van voorgaande overwegingen acht de rechtbank bewezen dat verdachte voorwaardelijk opzet heeft gehad op het trachten toebrengen van dodelijk letsel aan [slachtoffer] . 




Conclusie




De rechtbank is van oordeel dat wettig en overtuigend bewezen is dat verdachte het primair ten laste gelegde feit, poging tot doodslag, heeft begaan.




4.4

De bewezenverklaring



De rechtbank acht op grond van de in de bijlage opgenomen bewijsmiddelen waarin zijn vervat de redengevende feiten en omstandigheden waarop de bewezenverklaring steunt wettig en overtuigend bewezen dat verdachte het ten laste gelegde feit heeft begaan, met dien verstande dat:



hij op 19 juni 2021 te Glanerbrug, in de gemeente Enschede, ter uitvoering van het door verdachte voorgenomen misdrijf om [slachtoffer] opzettelijk van het leven te beroven,
die [slachtoffer] met een mes in zijn zij heeft gestoken, terwijl de uitvoering van dat voorgenomen misdrijf niet is voltooid.



De rechtbank acht niet bewezen wat aan verdachte meer of anders is ten laste gelegd, zodat zij hem daarvan zal vrijspreken.






5De strafbaarheid van het bewezenverklaarde



Het standpunt van de raadsman




Door de raadsman is een beroep gedaan op noodweer. Daartoe is aangevoerd dat verdachte zich geconfronteerd zag met een ogenblikkelijke, wederrechtelijke aanranding door [slachtoffer] . Van belang is dat het [slachtoffer] was die op een agressieve wijze op verdachte af ging, hij verdachte vervolgens met beide handen hard bij zijn nek heeft vastgepakt waarna hij verdachte op de grond heeft gegooid. Verdachte heeft verklaard dat hij [slachtoffer] pas heeft gestoken op het moment dat hij door hem werd vastgehouden. Gezien de aard, de ernst en de heftigheid van de aanval van [slachtoffer] naar verdachte, kan het steken met een mes als proportionele verdedigingshandeling van verdachte worden gezien. De raadsman verzoekt om deze reden verdachte te ontslaan van alle rechtsvervolging.




Het standpunt van de officier van justitie




De officier van justitie heeft zich op het standpunt gesteld dat het beroep op noodweer moet worden verworpen, omdat de toedracht zoals door verdachte beschreven, geen steun vindt in het dossier. Geen enkele getuige beschrijft een situatie waarin verdachte eerst zelf werd aangevallen en op zodanige wijze werd bejegend dat er sprake was van een ogenblikkelijke wederrechtelijke aanranding waartegen hij zich moest en mocht verdedigen. Voor zover de rechtbank van oordeel is dat er sprake is geweest van een dergelijke situatie, kan het beroep op noodweer niet slagen omdat het steken met een mes niet als proportionele verdedigingshandeling kan worden gezien.




Beoordeling




Voor een geslaagd beroep op noodweer is vereist dat sprake is van een ogenblikkelijke wederrechtelijke aanranding van het (eigen of een anders) lijf, eerbaarheid of goed. Voorts dient de wijze van verdediging noodzakelijk en geboden te zijn. 
De rechtbank is van oordeel dat de door verdachte geschetste toedracht niet aannemelijk is geworden. Zijn verklaring dat hij [slachtoffer] heeft gestoken nadat deze hem met beide handen bij de nek vasthield wordt niet ondersteund door de inhoud van het dossier. Niet alleen de door verdachte geschetste volgorde van handelingen vindt geen steun in het dossier, maar ook de verklaring van verdachte over het moment waarop hij het mes heeft gepakt, te weten toen [slachtoffer] de handen om zijn nek had, wordt niet ondersteund. Deze wordt zelfs tegengesproken door het feit dat de vriendin van [slachtoffer] , [naam] , een snee in haar linkerpols heeft opgelopen nadat zij door verdachte was geduwd, en dus voordat [slachtoffer] werd gestoken. 
De rechtbank acht de verklaringen van verdachte voor het overige, gelet op de wijze waarop deze tot stand zijn gekomen, ongeloofwaardig omdat verdachte in eerste instantie niets heeft willen verklaren, hij later desgevraagd verklaart: “ik wilde afwachten waar jullie mee zouden komen” en daarna telkens uitgebreider over de gestelde noodweersituatie is gaan verklaren. Op grond van het voorgaande is niet aannemelijk gemaakt dat sprake was van een noodweersituatie. De rechtbank verwerpt daarom het beroep op noodweer. 



Er zijn ook overigens geen feiten of omstandigheden aannemelijk geworden die de strafbaarheid van de feiten uitsluiten.



Het bewezenverklaarde is strafbaar gesteld in de artikelen 45 en 287 van het Wetboek van Strafrecht (Sr). Er zijn geen feiten of omstandigheden aannemelijk geworden die de strafbaarheid van het feit uitsluiten. Het bewezenverklaarde levert op:




primair

het misdrijf: poging tot doodslag. 





6De strafbaarheid van verdachte


Er zijn geen feiten of omstandigheden aannemelijk geworden die de strafbaarheid van verdachte uitsluiten. De rechtbank oordeelt daarom dat verdachte strafbaar is voor het bewezenverklaarde feit.





7De op te leggen straf of maatregel


7.1

De vordering van de officier van justitie



De officier van justitie heeft gevorderd dat verdachte wordt veroordeeld tot een gevangenisstraf voor de duur van 24 maanden waarvan zes maanden voorwaardelijk met een proeftijd van twee jaren en met aftrek van de tijd die verdachte in voorarrest heeft doorgebracht. Aan het voorwaardelijk deel van de gevangenisstraf dienen de bijzondere voorwaarden te worden verbonden zoals door Reclassering Nederland geadviseerd. Voorts heeft de officier van justitie gevorderd dat de bijzondere voorwaarden en het op grond van artikel 14c, zesde lid, Sr uit te oefenen toezicht dadelijk uitvoerbaar worden verklaard.



Daarnaast heeft de officier van justitie gevorderd dat aan verdachte wordt opgelegd een vrijheidsbeperkende maatregel in de zin van artikel 38v Sr, inhoudende een locatieverbod voor de straal van vijfhonderd meter ten opzichte van de woning van [naam] in Glanerbrug en een contactverbod met [slachtoffer] en [naam] waarbij wordt bevolen dat bij iedere overtreding vervangende hechtenis wordt toegepast voor de duur van een week. 




7.2

Het standpunt van de verdediging



De verdediging heeft geen strafmaatverweer gevoerd.




7.3

De gronden voor een straf of maatregel



Bij de strafoplegging houdt de rechtbank rekening met de aard en de ernst van het gepleegde feit, de omstandigheden waaronder dit is begaan en de persoon van verdachte zoals die uit het dossier en tijdens de behandeling ter terechtzitting naar voren zijn gekomen. 
De rechtbank acht daarbij in het bijzonder het volgende van belang. 




De ernst van het feit




Verdachte heeft een woordenwisseling met een voor hem onbekende man direct beantwoord met het steken met een mes en zich daarmee schuldig gemaakt aan een poging doodslag. Als gevolg van deze geweldshandeling van verdachte heeft [slachtoffer] een wond opgelopen, waar hij een litteken aan zal overhouden. 



Verdachte heeft met zijn daad een ernstig gebrek aan respect voor het menselijk leven getoond en inbreuk gemaakt op de lichamelijke integriteit van het slachtoffer. De ervaring leert dat slachtoffers van dergelijke misdrijven nog lange tijd de nadelige psychische gevolgen daarvan kunnen ondervinden. [slachtoffer] heeft ter zitting verklaard nog steeds last te hebben van de gevolgen van het incident. Dergelijke feiten zorgen daarnaast voor gevoelens van angst en onveiligheid binnen de samenleving in het algemeen, hetgeen in dit geval temeer geldt nu het geweld heeft plaatsgevonden op de openbare weg. 



Dit gedrag rekent de rechtbank verdachte dan ook zwaar aan. Ook het feit dat verdachte meent dat zijn handelen een gerechtvaardigde reactie was en hij niet tot het inzicht is gekomen dat zijn handelen verkeerd is geweest, speelt daarbij een rol. Van enige spijtbetuiging van verdachte ten opzichte van het slachtoffer is – ook ter zitting – niet gebleken. De rechtbank heeft bij het bepalen van de hoogte van de straf gekeken naar wat in vergelijkbare zaken aan straf is opgelegd.  
Daarnaast heeft de rechtbank rekening gehouden met het volgende.




De persoon van de verdachte




De rechtbank heeft gelet op de justitiële documentatie(vul de feitaanduidingen in), waaruit blijkt dat de verdachte (vul de feitaanduidingen in)eerder is veroordeeld voor geweldsdelicten. 



Daarnaast heeft de rechtbank kennis genomen van het rapport van de kinder- en jeugdpsycholoog, G.H.J. Friedrichs- Groenendaal, MSc van 16 oktober 2021. Hieruit komt naar voren dat(vul de feitaanduidingen in) bij verdachte sprake is van een bedreigde persoonlijkheidsontwikkeling (antisociale, narcistische en paranoïde persoonlijkheidskenmerken) en dat er aanwijzingen zijn voor problematisch middelengebruik. Deze stoornis en tekorten waren aanwezig tijdens het plegen van het tenlastegelegde. Verdachte heeft door een gering toezicht in de opvoedsituatie onvoldoende leren terug te vallen op zijn omgeving. Hij leerde van buitenaf onvoldoende om zijn emoties te reguleren. Dit in combinatie met een verhoogde impulsiviteit en prikkelzoekendheid leidde tot het ontwikkelen van (antisociale) gedragsproblemen. Verdachte heeft onvoldoende geleerd om problemen op gezonde wijze het hoofd te bieden. Hij komt snel tot een (voor anderen) schadelijke oplossing van zijn problemen. Dit lijkt ook ten aanzien van het tenlastegelegde het geval te zijn geweest. Er wordt geadviseerd om het tenlastegelegde in verminderde mate toe te rekenen. 
De inschatting wordt gemaakt dat er sprake is van een matig tot hoog risico op gewelddadig gedrag als er geen interventies plaatsvinden. Hij had ten tijde van het delict geen gestructureerde vrijetijdsbesteding wat hernieuwde risico’s gaf op het plegen van een strafbaar feit, mede gelet op zijn omgang met antisociale jongeren, zijn impulsiviteit, gebrek aan berouw en neiging tot middelengebruik. Positief is dat verdachte gemotiveerd is voor werk en opleiding en zijn leven graag op de rit wil krijgen. Hij lijkt hierbij te kunnen profiteren van de positieve relatie met zijn vader en zijn zus. Om het recidiverisico te verkleinen wordt geadviseerd om verdachte te plaatsen in de setting van Forensisch Beschermd Wonen (FBW) van Transfore waar hij kan werken aan het versterken van adaptieve vaardigheden. Geadviseerd wordt om verdachte een (deels) voorwaardelijke straf op te leggen met als bijzondere voorwaarde dat hij deel gaat nemen aan hiervoor omschreven interventies. Tevens wordt toezicht en begeleiding van de reclassering geadviseerd.



De rechtbank heeft ook kennis genomen van de rapporten van Reclassering Nederland gedateerd 10 november 2021, 30 november 2021(vul de feitaanduidingen in) en 15 februari 2022. Daaruit komt naar voren dat ten tijde van het ten laste gelegde vooral sprake was van criminogene factoren en weinig beschermende factoren. Er was geen huisvesting, geen inkomen, geen dagbesteding, familieproblemen, zorgelijk middelengebruik, negatief sociaal netwerk, een pro-criminele houding en psychische problemen. Geadviseerd wordt het volwassenenstrafrecht toe te passen. Per 20 december 2021 is verdachte in het kader van een schorsing van de voorlopige hechtenis geplaatst bij Transfore in Almelo. Verdachte heeft ter acclimatisatie en een geleidelijke terugkeer in de maatschappij eerst twee weken verbleven op de FPA van Transfore. Vanaf 3 januari 2022 is verdachte overgeplaatst naar FBW Transfore. De plaatsing binnen FBW Transfore is volgens de reclassering vooralsnog succesvol. Ofschoon verdachte zelf het gevoel heeft dat hij niet op de juiste plek verblijft en dat hij veel afgeremd wordt, zet hij goede stappen en is er een positieve ontwikkeling gaande. Het risico op recidive, letselschade en het onttrekken aan voorwaarden wordt ingeschat als gemiddeld. 
Ondanks de aanwezige intrinsieke motivatie om te veranderen maakt het gegeven dat verdachte andere ideeën heeft hoe de hulpverlening er uit zou moeten zien dan dat deze er thans uitziet dat er een verhoogd risico wordt gezien op het onttrekken aan voorwaarden.
De reclassering adviseert om aan verdachte een (deels) voorwaardelijke straf op te leggen met de bijzondere voorwaarden: meldplicht bij reclassering, ambulante behandeling (met mogelijkheid tot kortdurende klinische opname), begeleid wonen of maatschappelijke opvang, alcohol- en drugsverbod, contactverbod, locatieverbod (zonder elektronische monitoring) en meewerken aan middelencontrole. De reclassering adviseert tevens de dadelijke uitvoerbaarheid van deze voorwaarden en het toezicht. De kans op een misdrijf met schade voor personen bij het wegvallen van het reeds ingezette hulpverleningstraject wordt als groot in geschat.




Het oordeel van de rechtbank




De rechtbank is van oordeel dat de conclusie van de kinder- en jeugdpsycholoog wordt gedragen door diens bevindingen, wat maakt dat de rechtbank zich zal aansluiten bij de conclusie dat bij verdachte ten tijde van het begaan van het bewezenverklaarde feit sprake was van een bedreigde persoonlijkheidsontwikkeling (antisociale, narcistische en paranoïde persoonlijkheidskenmerken). Hij leerde onvoldoende om zijn emoties te reguleren. Dit in combinatie met een verhoogde impulsiviteit en prikkelzoekendheid leidde tot het ontwikkelen van (antisociale) gedragsproblemen. Dit lijkt ook ten aanzien van het tenlastegelegde het geval te zijn geweest waardoor dit hem in verminderde mate kan worden toegerekend. 



De rechtbank overweegt dat uit de inhoud van de hiervoor besproken rapporten het beeld volgt van een jonge man, die ten tijde van het bewezenverklaarde achttien jaar en acht maanden oud was, die geen huisvesting, dagbesteding of inkomen had terwijl er daarnaast sprake was van middelengebruik. Bovendien liep verdachte ten tijde van het bewezenverklaarde nog in de proeftijd van een eerdere veroordeling vanwege een geweldsdelict en lijkt het erop dat verdachte er een gewoonte van maakt(e) om met een mes in de broeksband over straat te lopen. Uit het rapport van de kinder- en jeugdpsycholoog komt naar voren dat het steken met het mes lijkt samen te hangen met de tekorten in de emotieregulatie. Al deze omstandigheden samen baren de rechtbank grote zorgen over de persoonlijkheidsontwikkeling van verdachte en de daarmee samenhangende kans op herhaling van (een) soortgelijk(e) feit(en). De rechtbank betrekt hierbij de inhoud van de hiervoor genoemde adviezen. De rechtbank ziet geen aanleiding om het sanctiestelsel voor jeugdigen toe te passen.




De verdachte heeft 174 dagen in voorarrest gezeten en de voorlopige hechtenis is sinds 
20 december 2021 geschorst. De rechtbank overweegt dat gelet op de ernst van het feit, maar ook vanuit oogpunt van algemene preventie en vergelding, de eis van de officier van justitie in beginsel passend is. Verdachte staat echter op een punt waar hij een andere richting aan zijn tot op heden zorgwekkend crimineel leven kan geven. Het is van groot belang dat verdachte een opleiding gaat volgen. Hij heeft in ieder geval al een opleiding tot barbier gekozen waar hij enthousiast over is en wat kan bijdragen aan een andere plek in de maatschappij dan verdachte tot heden heeft gehad. Nu die opleiding in het schooljaar 2022/2023 begint in september 2022 zal de rechtbank een groter deel van de straf voorwaardelijk laten zijn. Hierdoor en in combinatie met het opheffen van de schorsing van de voorlopige hechtenis komt verdachte vrij als zijn opleiding begint. Hij kan als het ware met het volgen van de opleiding verdienen dat hij niet langer de gevangenis in hoeft. Verdachte zal daarbij de ondersteuning van de reclassering moeten volgen. De rechtbank acht de bijzondere voorwaarden zoals door de reclassering worden geadviseerd noodzakelijk ter voorkoming van recidive, behoudens het locatie- en contactverbod. De rechtbank merkt op dat uit het dossier en de over verdachte opgemaakte rapportages voldoende naar voren is gekomen dat verdachte niet meer in Glanerbrug woont en de kans dat hij, wanneer hij zijn ouders of familie in Glanerbrug bezoekt, [slachtoffer] en [naam] tegen zal komen zeer klein is, zodat de rechtbank geen noodzaak ziet tot het opleggen van een locatie- en contactverbod.




Geen maatregel 38v Sr




De rechtbank is van oordeel dat ook de oplegging van de maatregel op grond van artikel 38v Sr niet noodzakelijk is.




De straf




Alles afwegende acht de rechtbank een gevangenisstraf voor de duur van vierentwintig maanden waarvan twaalf maanden voorwaardelijk, met aftrek van de tijd die door verdachte in voorarrest is doorgebracht, passend en geboden.  De rechtbank zal een proeftijd van drie jaren opleggen, met daaraan verbonden de voorwaarden die door de reclassering zijn geadviseerd. Deze proeftijd is langer dan die door de officier van justitie is gevorderd.




Dadelijk uitvoerbaar




De rechtbank overweegt dat, gelet op het hoge recidiverisico op misdrijven die gericht zijn tegen of gevaar veroorzaken voor de onaantastbaarheid van het lichaam van anderen, wordt voldaan aan de voorwaarden van artikel 14e Sr om dadelijke uitvoerbaarheid van de bijzondere voorwaarden te bevelen. De rechtbank is van oordeel dat het bevelen van de dadelijke uitvoerbaarheid ook noodzakelijk is.






8De toegepaste wettelijke voorschriften


De hierna te nemen beslissing berust op de hiervoor genoemde wetsartikelen. Daarnaast berust deze beslissing op de artikelen 14a, 14b en 14c Sr.





9De beslissing


De rechtbank:




bewezenverklaring


- verklaart bewezen dat verdachte het primair ten laste gelegde heeft begaan, zoals hierboven omschreven;
- verklaart niet bewezen wat aan verdachte meer of anders is ten laste gelegd en spreekt hem daarvan vrij;



strafbaarheid feit


- verklaart het bewezen verklaarde strafbaar;
- verklaart dat het bewezen verklaarde het volgende strafbare feit oplevert:
primair, het misdrijf: poging tot doodslag;



strafbaarheid verdachte


- verklaart verdachte strafbaar voor het bewezen verklaarde;



straf


- veroordeelt verdachte tot een gevangenisstraf voor de duur van 24 (vierentwintig) maanden;
- bepaalt dat van deze gevangenisstraf een gedeelte van 12 (twaalf) maanden niet ten uitvoer zal worden gelegd, tenzij de rechter later anders mocht gelasten. De rechter kan de tenuitvoerlegging gelasten indien de verdachte voor het einde van de proeftijd van 3 (drie) jaren de navolgende voorwaarden niet is nagekomen:
- stelt als algemene voorwaarde dat de verdachte:
- zich voor het einde van de proeftijd niet schuldig maakt aan een strafbaar feit;
- stelt als bijzondere voorwaarden dat verdachte:
- zich gedurende de proeftijd meldt bij Reclassering Nederland, op de door de reclassering te bepalen tijdstippen, zo frequent en zo lang deze instelling dat nodig acht;
- zich laat behandelen door Transfore of een soortgelijke zorgverlener, te bepalen door de reclassering. De behandeling duurt de gehele proeftijd of zoveel korter als de reclassering nodig vindt. Verdachte dient zich te houden aan de huisregels en de aanwijzingen die de zorgverlener geeft voor de behandeling. Bij een terugval in middelengebruik of ernstige zorgen over het psychiatrische toestandsbeeld ontstaat een grote kans op risicovolle situaties. Dan kan de reclassering een indicatiestelling aanvragen voor een kortdurende klinische opname voor crisisbehandeling en stabilisatie. Als de voor indicatie verantwoordelijke instantie een kortdurende klinische opname indiceert, laat betrokkene zich opnemen in een zorginstelling, te bepalen door de justitiële instantie die verantwoordelijk is voor plaatsing. De kortdurende klinische opname duurt maximaal zeven weken of zoveel korter als de reclassering nodig vindt; 
- verblijft bij FBW Transfore of een andere instelling voor beschermd wonen of maatschappelijke opvang, te bepalen door de reclassering. Het verblijf duurt de gehele proeftijd of zoveel korter als de reclassering nodig vindt. Verdachte dient zich te houden aan de huisregels en het dagprogramma dat de instelling in overleg met de reclassering voor hem heeft opgesteld;
- gedurende het verblijf binnen de FBW geen drugs en alcohol gebruikt. Verdachte dient zich te houden aan de instellingsvoorwaarden op het gebruik van drugs en alcohol gedurende het beschermd wonen traject aldaar. Indien verdachte overgeplaatst wordt naar een andere instelling of zelfstandig gaat wonen blijft het verbod van middelen van kracht zolang de reclassering dit nodig acht;
- meewerkt aan controle van het gebruik van alcohol en drugs om het middelengebruik te beheersen. De reclassering kan urineonderzoek en ademonderzoek (blaastest) gebruiken voor de controle. De reclassering bepaalt hoe vaak betrokkene wordt gecontroleerd;
- draagt de reclassering op om toezicht te houden op de naleving van de voorwaarden en de verdachte ten behoeve daarvan te begeleiden. Daarbij gelden als voorwaarden van rechtswege dat de verdachte:
- ten behoeve van het vaststellen van zijn identiteit medewerking verleent aan het nemen van één of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;
- medewerking verleent aan het reclasseringstoezicht, bedoeld in artikel 14c, zesde lid, Sr, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht daaronder begrepen;
- beveelt dat de op grond van artikel 14c Sr gestelde voorwaarden en het hierop uit te oefenen toezicht, dadelijk uitvoerbaar zijn;
- bepaalt dat de tijd die de verdachte voor de tenuitvoerlegging van deze uitspraak in verzekering en voorlopige hechtenis heeft doorgebracht, bij de uitvoering van de gevangenisstraf geheel in mindering zal worden gebracht;



opheffing van het bevel tot schorsing van de voorlopige hechtenis


- heft op het bevel tot schorsing van de voorlopige hechtenis.


Dit vonnis is gewezen door mr. P.M.F. Schreurs, voorzitter, mr. B.T.C. Jordaans en 
mr. R.P. van Campen, rechters, in tegenwoordigheid van S. Wongsokerto, griffier, en is in het openbaar uitgesproken op 4 maart 2022.












Buiten staat

Mr. Schreurs is niet in de gelegenheid dit vonnis mede te ondertekenen.
De griffier is niet in de gelegenheid dit vonnis mede te ondertekenen.





Bijlage bewijsmiddelen





Leeswijzer

Deze bijlage maakt deel uit van het vonnis en bevat de bewijsmiddelen.



Wanneer hierna wordt verwezen naar dossierpagina’s, zijn dit pagina’s uit het dossier van politie eenheid Oost-Nederland met nummer PL0600-2021300416, gesloten op 28 juli 2021. Tenzij hieronder anders wordt vermeld, wordt steeds verwezen naar pagina’s van een in de wettelijke vorm, door daartoe bevoegde personen, opgemaakt proces-verbaal.



1.
Het proces-verbaal van de terechtzitting van 18 februari 2022, voor zover inhoudend als de verklaring van verdachte:



Op 19 juni 2021 was ik in Glanerbrug. Ik liep samen met mijn maat van het station richting huis. De man en de vrouw liepen daar ook. Ik heb mijn mes uit mijn broekzak gepakt en ik heb de man één keer gestoken.



2
Het proces-verbaal van aangifte van [slachtoffer] , pagina 54 tot en met 56, voor zover inhoudend, zakelijk weergegeven:



Op 19 juni 2021 liep ik samen met mijn vriendin [naam] vanaf het station in Glanerbrug naar het huis van mijn vriendin. Ik rende met [naam] op mijn rug. Voor ons liepen twee mannen ook aan de linkerkant van de straat. Zij gingen uit elkaar lopen en wij zijn ze gepasseerd. 
Ik besloot naar de overkant van de straat te lopen en ik liep in de richting van de twee mannen. [naam] liep met mij mee. [naam] stond voor mij en ik zag dat de kleinste van de twee mannen [naam] een duw gaf. Ik stapte verder naar voren. Ik stond vlak voor de kleinste man van de twee. Ik voelde een soort van stoot in mijn linkerzij. Ik voelde plots een wat nattige vlek aan de linkerkant en ik keek naar mijn linkerzij. Toen pas zag ik een hele grote bloedvlek door mijn shirt heenkomen. 



3.
Het geschrift, te weten een letselrapportage Forensische Geneeskunde GGD Twente van 

21 juni 2021, op gemaakt door drs .J. Dekker, forensisch arts, pagina 66, 67 en 68:


Betreft [slachtoffer] .
Datum letselonderzoek 21 juni 2021.



Onderzoek: In de linker flank bevindt zich een penetrerend huidletsel dat is gesloten met 1 hechting. Er zal met zekerheid een litteken ontstaan op de plaats van het doorborende huidletsel.



lichaamsdeel: buik
beschrijving: Links in de flank, ongeveer halverwege tussen de ribbenboog en de bekkenkam. De afmetingen bedragen ca 1,5 cmx 0,2 cm. 



De diepte is hier onvoldoende geweest om het buikvlies te doorboren en eventueel schade aan te richten aan onderliggende vitale structuren zoals darmen, linkernier en grotere bloedvaten.



4.
Het proces-verbaal van verhoor getuige [naam] , pagina 75 tot en met 79, voor zover inhoudend, zakelijk weergegeven:



Op 19 juni 2021 was ik samen met mijn vriend. Ik woon in Glanerbrug. 
Toen zagen wij die twee jongens voor ons lopen. 
We kregen een woordenwisseling, we stonden met z'n vieren ter hoogte van de Rabobank. Die jongen en [slachtoffer] stonden vrij dicht op elkaar. Ik ging tussen beiden in staan. 
Toen gaf die jongen mij een flinke duw, later zag ik dat ik een snee in mijn linker pols had. 
Het was toen voorbij en liepen wij terug naar mijn huis. Ter hoogte van mijn deur zei [slachtoffer] tegen mij: ""moet je mijn T-shirt nou eens zien"". Ik zag dat zijn T-shirt doorweekt was met bloed.



",Rechtbank Overijssel,2022-03-04,2022-03-04,08-170958-21 (P),Uitspraak,,,Strafrecht,Eerste aanleg - meervoudig,"
De rechtbank Overijssel veroordeelt een 19-jarige man tot een gevangenisstraf van 24 maanden, waarvan 12 maanden voorwaardelijk met een proeftijd van 3 jaar. De man kreeg een woordenwisseling op straat in Glanerbrug en stak daarna met een mes.
","

Rechtspraak.nl

","De rechtbank Overijssel veroordeelt een 19-jarige man tot een gevangenisstraf van 24 maanden, waarvan 12 maanden voorwaardelijk met een proeftijd van 3 jaar. De man kreeg een woordenwisseling op straat in Glanerbrug en stak daarna met een mes."
611,ECLI:NL:RBAMS:2022:971,"











vonnis
RECHTBANK AMSTERDAM


Afdeling privaatrecht, voorzieningenrechter civiel





zaaknummer / rolnummer: C/13/711397 / KG ZA 21-1040 AB/LO




Vonnis in kort geding van 3 maart 2022




in de zaak van



de besloten vennootschap met beperkte aansprakelijkheid

BLENDLE B.V.,
gevestigd te Utrecht,
eiseres bij dagvaarding van 24 december 2021,
advocaat mr. B.J.H. Braeken te Amsterdam,



tegen



de besloten vennootschap met beperkte aansprakelijkheid

DPG MEDIA B.V.,
gevestigd te Amsterdam,
gedaagde,
advocaat mr. P.J. Kreijger te Amsterdam.




Partijen zullen hierna Blendle en DPG worden genoemd.





1De procedure

Ter zitting van 10 februari 2022 heeft Blendle de vorderingen zoals omschreven in de dagvaarding toegelicht. DPG heeft verweer gevoerd, aan de hand van een op voorhand toegezonden conclusie van antwoord. Beide partijen hebben producties en een pleitnota ingediend.
Ter zitting waren aanwezig: 
aan de kant van Blendle: [naam 1] , Chief Marketing Officer, [naam 2] , manager publishers Nederland, [naam 3] , partner bij CEG, [naam 4] , econoom, (via VC) [naam 5] , medewerker van Blendle, (via VC), met mr. Braeken en zijn kantoorgenoten D. van den Berg (via VC) en L. van der Laag,
aan de kant van DPG: [naam 6] , CEO, [naam 7] , directeur marketing, [naam 8] , hoofd juridische zaken, [naam 9] bedrijfsjurist, [naam 10] , economisch adviseur en mr. Kreijger.
Vonnis is bepaald op heden.





2De feiten

2.1.
Blendle is een ‘digitale nieuwskiosk’, die abonnees toegang geeft tot een selectie artikelen uit verschillende Nederlandse en buitenlandse kranten en tijdschriften.



2.2.
DPG is een mediabedrijf en uitgever van onder meer een aantal Nederlandse dagbladen zoals Trouw, De Volkskrant en Het Parool. DPG biedt haar abonnees ook een applicatie aan, Topics, die toegang geeft tot alle artikelen uit andere DPG-titels.



2.3.
Blendle is opgericht in 2013 en is in 2014 gestart met het verkopen van losse artikelen uit dagbladen en tijdschriften via haar platform, voor prijzen van € 0,15 tot € 0,80 per artikel. Blendle hield daarvan een percentage van 30% in en betaalde de rest door aan de deelnemende uitgevers.



2.4.
De eerste overeenkomst tussen Blendle en DPG, van 23 november 2013,  was een niet-exclusieve licentieovereenkomst voor losse artikelen uit De Volkskrant, het Algemeen Dagblad, Trouw en Het Parool, die werden verkocht tegen kleine bedragen, waarvan 70% voor DPG was. De overeenkomst kon na het eerste jaar worden opgezegd, met een opzegtermijn van drie maanden.



2.5.
Vanaf oktober 2014 tot het voorjaar van 2017 hebben partijen de (ongeschreven) afspraak gehanteerd dat Blendle hele edities van DPG-titels ter beschikking mocht stellen aan die gebruikers die zoveel losse artikelen uit dezelfde editie bestelden, dat zij anders meer zouden betalen dan voor een hele editie zoals DPG die via haar eigen kanalen verkocht.



2.6.
In 2015 heeft DPG uitgever Wegener overgenomen en is een aantal regionale dagbladen toegevoegd aan de DPG-Blendle overeenkomst uit 2013.



2.7.
Eveneens in 2015 heeft DPG de app PAPER gelanceerd, die tegen een vast bedrag van € 5,95 per maand een selectie van artikelen uit DPG-titels bood.



2.8.
In 2016 heeft DPG het hiervoor onder 2.2 al genoemde Topics ontwikkeld en heeft zij PAPER aan Blendle verkocht. Blendle heeft dit abonnementsmodel in de markt gezet onder de naam ‘Premium’. Om Blendle in staat te stellen hiermee voort te gaan zijn partijen op 15 november 2016 de ‘Paper License Agreement’ overeengekomen. Deze overeenkomst had een initiële looptijd van twee jaar vanaf 1 september 2016 en was gedurende die periode niet opzegbaar. Na afloop van de eerste twee jaar werd de overeenkomst steeds automatisch verlengd met een jaar, tenzij deze zou worden opgezegd met een opzegtermijn van drie maanden. Het aantal artikelen van DPG-titels dat voor Blendle-abonnees beschikbaar was, was vier per titel per dag, en in totaal niet meer dan 25 artikelen van DPG-titels per dag.



2.9.
Toen Blendle in 2017 naast de oorspronkelijke formule van betalen per artikel het abonnementsmodel ‘Premium’ introduceerde, heeft dagblad NRC de samenwerking met Blendle beëindigd. Later dat jaar heeft uitgever TMG besloten dagblad De Telegraaf niet langer aan te bieden via Blendle.



2.10.
In 2018 is een addendum bij de Paper License Agreement overeengekomen, getekend op 2 maart 2018, op grond waarvan het Blendle werd toegestaan audioversies te maken van DPG-artikelen (‘Blendle Audio’). Blendle en DPG hebben gezamenlijk het auteursrecht op deze bestanden.



2.11.
In e-mailberichten van 11 en 12 juli 2018 heeft DPG aan Blendle laten weten dat de omzet van Blendle uit losse artikelen sterk was gedaald, terwijl de omzet via Premium-gebruikers sterk was gestegen, dat dit voor DPG een urgente en zorgelijke ontwikkeling is, en dat de samenwerking op die manier niet houdbaar en niet toekomstbestendig is, en dat DPG de samenwerking alleen wil voortzetten onder andere condities.



2.12.
Bij brief van 5 oktober 2018 heeft DPG de Paper License Agreement opgezegd per 31 oktober 2019.



2.13.
De opzegging is verstuurd in het kader van onderhandelingen tussen partijen over de voorwaarden van de samenwerking. Partijen zijn het eens geworden en hebben een op 27 maart 2019 gedateerd ‘Addendum Concerning the Premium Agreement’ getekend (partijen noemen de Paper License Agreement ook ‘Premium Agreement’). Een wijziging in het addendum is dat Blendle voortaan niet meer dan 25 artikelen (van alle uitgevers samen) beschikbaar stelt aan abonnees, waarvan niet meer dan 10 van DPG, en per DPG-titel maximaal 4 artikelen. In plaats van een percentage kreeg DPG voortaan een vast bedrag van € 1,25 per Premium-abonnee. De looptijd van de overeenkomst werd met drie maanden verlengd tot 31 december 2019 en de automatische verlenging werd geschrapt.



2.14.
In de loop van 2019 heeft Blendle aangekondigd te zullen stoppen met de verkoop van losse artikelen.



2.15.
In een e-mail van 8 juli 2019 heeft DPG Blendle laten weten dat het stoppen met de verkoop van losse artikelen in strijd was met de gemaakte afspraken, dat de verkoop van losse artikelen voor DPG gunstiger was dan het Premium model, en dat de kort daarvoor gemaakte afspraken (in het addendum, zie 2.13) mede met het oog op de verwachte inkomsten uit het losse verkoopmodel waren gemaakt. In diezelfde brief/mail heeft DPG het Addendum Premium Agreement opgezegd.



2.16.
Partijen hebben opnieuw met elkaar onderhandeld en hebben op 5 maart 2020, ingaande per 1 januari 2020 een ‘Partnership and License Agreement’ gesloten. Deze overeenkomst verving alle eerdere overeenkomsten en gold voor een jaar, met stilzwijgende verlenging voor telkens een jaar. Partijen kwamen een maximum aantal artikelen en een vast bedrag per gebruiker per maand overeen. Ook zijn afspraken gemaakt over de verkoop van losse artikelen, die Blendle in april 2020 herintroduceerde.



2.17.
Op 20 april 2020 heeft DPG Sanoma Media Netherlands overgenomen. Sanoma is de grootste uitgever van tijdschriften in Nederland. Zij exploiteert daarnaast het platform tijdschrift.nl, waarop abonnees voor een vast bedrag per maand toegang hebben tot 75 tijdschriften.



2.18.
In juli 2020 is Blendle overgenomen door het Franse mediabedrijf Cafeyn, dat vergelijkbare diensten aanbiedt als Blendle.



2.19.
Bij brief van 22 september 2020 heeft DPG de overeenkomst opgezegd tegen 31 december 2020.



2.20.
Eind 2020 hebben partijen onderhandeld over verdere samenwerking. Op 16 december 2020 zijn zij een Partnership and License Agreement voor 2021 overeengekomen (hierna: de licentieovereenkomst 2021). Deze overeenkomst gold voor een jaar, zonder automatische verlenging. De overeenkomst eindigde automatisch op 1 januari 2022. DPG ontving een vast bedrag (flat fee) van € 700.000,-, voor het beschikbaar stellen van artikelen uit haar dagbladen en kreeg voor dat bedrag ook inzage in de gebruikersaantallen.



2.21.
In een gesprek op 10 november 2021 heeft DPG aan Blendle laten weten niet te willen onderhandelen over een nieuwe licentieovereenkomst. Wel is aangeboden de licentieovereenkomst 2021 een maand langer door te laten lopen, dus tot 1 februari 2022.



2.22.
Bij brief van 8 december 2021 heeft Blendle aangekondigd een kortgedingprocedure te zullen starten, waarna DPG heeft ingestemd met verlenging van de levering tot 1 april 2022.





3Het geschil


3.1.

Blendle vordert – samengevat – bij vonnis uitvoerbaar bij voorraad:

Primair

I. DPG te veroordelen tot voortzetting van de levering van de content, zoals bedoeld in de licentieovereenkomst 2021 en onder dezelfde voorwaarden, althans door de voorzieningenrechter te bepalen voorwaarden, tot één maand na het eindvonnis in de bodemprocedure tussen partijen;

Subsidiair

II. DPG te veroordelen tot voortzetting van de levering van de content, als bedoeld in de licentieovereenkomst 2021 en onder dezelfde voorwaarden voor een periode van twaalf, althans zes maanden na dit vonnis;
III. DPG te gebieden om Blendle toe te staan de op haar platform verzamelde DPG-content te verwijderen binnen een termijn van zes, althans drie maanden na de onder II bepaalde termijn;

Meer subsidiair

IV. DPG te gebieden om Blendle toe te staan om de DPG-content te verwijderen binnen zes, althans drie maanden, althans een andere termijn na dit vonnis;

In alle gevallen

V. DPG te veroordelen tot betaling van een dwangsom;
VI. DPG te veroordelen in de proceskosten en de nakosten, te vermeerderen met de wettelijke rente over alle kosten.




3.2.
Blendle heeft daartoe het volgende gesteld. Door de licentieovereenkomst niet voort te zetten handelt DPG in strijd met het mededingingsrecht (artikel 24 Mededingingswet (Mw) en artikel 102 Verdrag betreffende de werking van de Europese Unie (VWEU)). De inbreuk op artikel 24 Mw en 102 (VWEU) levert een onrechtmatige daad op in de zin van artikel 6:162 BW. 


3.2.1.
Blendle onderscheidt hierbij drie relevante markten: de retailmarkt voor landelijke en regionale betaalde dagbladen, waarop DPG aanwezig is (A), de digitale nieuwskioskmarkt, waarop Blendle een door haar samengestelde selectie van content uit verschillende dagbladen en tijdschriften met audioversies van artikelen aanbiedt aan consumenten (B), en een wholesalemarkt voor dagbladencontent, waarop Blendle haar content inkoopt en waarop DPG als vrijwel enige dagbladuitgever die nog aan Blendle verkoopt – waarmee zij een aandeel van 90% heeft in de door Blendle verkochte dagbladcontent – een economische machtspostitie heeft (C). Door op deze laatste markt C, waarop DPG dominant is, levering te weigeren drukt zij Blendle van markt B om die vervolgens zelf te gaan bedienen via Topics en tijdschrift.nl. 



3.2.2.
Daarnaast gaat het volgens Blendle om een duurovereenkomst. Op grond van artikel 6:248 lid 1 BW is voor opzegging een voldoende zwaarwegende grond vereist, of zal tenminste een redelijke opzegtermijn in acht moeten worden genomen. Aan geen van deze twee eisen is voldaan.




3.3.
DPG voert verweer. 



3.4.
Op de stellingen van partijen wordt hierna, voor zover van belang, nader ingegaan. 





4De beoordeling

4.1.
Tussen Blendle en DPG hebben sinds eind 2013 verschillende overeenkomsten bestaan, met daarin verschillende voorwaarden. Zo is het oorspronkelijke idee van verkoop van losse artikelen gewijzigd in een abonnementsmodel, eerst naast de losse artikelen, daarna uitsluitend een abonnementsmodel en vervolgens nog een andere variant, waarbij een bundel aan artikelen kon worden gekocht. Verder is de vergoeding die aan DPG moest worden betaald voor de licentie gewijzigd. In eerste instantie ontving DPG een percentage van 70% over de opbrengst van de verkoop van losse artikelen. Daarna zijn partijen overgestapt op een model waarbij DPG een vast bedrag per Blendle-abonnee per maand ontving. In de laatste licentieovereenkomst zijn partijen een vast bedrag van € 700.000,- voor DPG overeengekomen. Ten slotte gold in de eerste overeenkomsten dat die automatisch verlengd zouden worden met een jaar. De laatste licentieovereenkomst eindigde echter van rechtswege op 31 december 2021. 



4.2.
Onder deze omstandigheden kan niet worden gesproken van een duurovereenkomst. Met name niet, nu DPG expliciet erop heeft gewezen dat de licentieovereenkomst 2021 niet automatisch zou worden verlengd, en dat deze van rechtswege zou eindigen op 31 december 2021, terwijl zij al vanaf in ieder geval 2018 heeft laten weten dat de ontwikkeling, waarbij de grootste omzet verschoof van de verkoop van losse artikelen naar een abonnementsmodel, voor haar niet toekomstbestendig was. Blendle heeft er dan ook niet op mogen vertrouwen dat DPG hoe dan ook de licentieovereenkomst zou voortzetten. Het stond DPG in de gegeven omstandigheden dus vrij om de licentieovereenkomst niet te verlengen, zeker nu zij deze uit coulance nog heeft laten doorlopen tot 1 april 2022.



4.3.

Blendle vormde in 2014 met haar innovatieve platform een welkome toevoeging voor DPG. Met de verkoop van losse digitale artikelen kon DPG een nieuw lezerspubliek bereiken en zo extra inkomsten verwerven. Die waren voor haar ook nodig, omdat het aantal abonnees steeds verder terugliep en zij de kosten voor de journalistiek daardoor over een steeds kleiner aantal lezers moest verdelen. In de loop der jaren daalde echter de omzet uit losse artikelen, en toen Blendle het abonnementsmodel Premium lanceerde werd de opbrengst voor de dagbladen aanzienlijk minder. Bovendien werd Blendle eerder concurrent voor de dagbladen dan een aanvullend distributiekanaal. Voor NRC, De Telegraaf en een aantal andere partijen was dat reden om de samenwerking met Blendle te beëindigen. Een van hen lichtte de beslissing als volgt toe: ‘Waarom zouden lezers een abonnement bij ons nemen als ze bij Blendle ook nog toegang krijgen tot andere tijdschriften?’.
Ter zitting is namens DPG verklaard dat zij direct weer in zee zou gaan met Blendle als die besluit weer losse artikelen te gaan verkopen. Dat model blijkt voor Blendle echter niet meer rendabel. Partijen lijken hier dus ieder voor zich een bedrijfsmatige afweging te hebben gemaakt.




4.4.

Het standpunt van Blendle dat DPG in strijd handelt met het mededingingsrecht door te weigeren een nieuwe licentieovereenkomst met haar aan te gaan, staat of valt met het bestaan van een relevante markt voor digitale kiosken.
Blendle is een online distributiekanaal dat een bundel van online content verkoopt. Diezelfde online content is ook langs tal van andere kanalen beschikbaar voor de consument. Uitgevers zoals DPG verkopen hun content immers ook zelf online. De laatste jaren gebeurt dat bovendien op steeds grotere schaal. Zo’n bundel kan dan ook alleen een relevante markt vormen, als afnemers daarvan niet zouden overstappen naar afname van de losse onderdelen, in reactie op een kleine maar significante duurzame verhoging van de prijs van de bundel ten opzichte van de prijzen van de losse onderdelen. Dat zou het geval kunnen zijn als de door Blendle aangeboden dienst een voldoende uniek en onderscheidend karakter heeft, maar daarvan is niet gebleken. In inhoud of vorm van de aangeboden content kan dat niet zitten, want die is niet van haarzelf afkomstig. DPG heeft in dit verband onweersproken gesteld dat het om precies dezelfde artikelen gaat, inclusief opmaak en vermelding van het merk en de naam van de uitgever, als die uitgevers zelf verkopen. Het zou dan moeten gaan om de wijze van aanbieden, door combinatie en redactionele selectie van bestaande content en door audioversies, maar DPG heeft daartegenover gesteld dat het in de huidige markt voor iedere uitgever noodzakelijk is om zijn content op innovatieve wijze aan te bieden, een stelling die voorshands plausibel voorkomt. Als de selectie en combinatie van verschillende bronnen al een wezenlijk verschil zouden vormen met het online aanbod van vele anderen, dan heeft Blendle niet aangetoond dat haar dienst als gevolg daarvan niet ook zou concurreren met het online aanbod van die anderen.




4.5.

Voorshands moet er dan ook van worden uitgegaan dat Blendle en DPG beide actief zijn op de markt voor het aanbieden van algemeen online nieuws voor consumenten in Nederland. Vaststaat dat DPG op die markt geen economische machtspositie heeft, zodat zij daarvan ook geen misbruik kan maken.
De gevraagde voorzieningen zullen dan ook worden geweigerd. Voor het toestaan van een langere termijn voor het verwijderen door Blendle van de DPG-content op haar platform, zoals Blendle meer subsidiair heeft gevorderd, bestaat ook geen aanleiding. DPG heeft immers de licentieovereenkomst verlengd tot 1 april 2022, zodat Blendle voldoende tijd heeft om de content te verwijderen.




4.6.
Blendle zal als de in het ongelijk gestelde partij in de proceskosten worden veroordeeld. De kosten aan de zijde van DPG worden begroot op:
- griffierecht	€ 	676,00
- salaris advocaat		1.016,00
Totaal	€ 	1.692,00





5De beslissing
De voorzieningenrechter


5.1.
weigert de gevraagde voorzieningen,



5.2.
veroordeelt Blendle in de proceskosten, aan de zijde van DPG tot op heden begroot op € 1.692,00,



5.3.
verklaart deze kostenveroordeling uitvoerbaar bij voorraad.


Dit vonnis is gewezen door mr. A.J. Beukenhorst, voorzieningenrechter, bijgestaan door mr. L. Oostinga, griffier, en in het openbaar uitgesproken op 3 maart 2022.



Bij afwezigheid van mr. A.J. Beukenhorst, is dit vonnis ondertekend door 
mr. I.H.J.  Konings, voorzieningenrechter, die het vonnis uitsprak.




type: LO
coll: TF

",Rechtbank Amsterdam,2022-03-03,2022-03-03,C/13/711397 / KG ZA 21-1040,Uitspraak,,,Civiel recht,Kort geding,"
Uitgever DPG hoeft geen nieuwe licentieovereenkomst aan te gaan met de digitale nieuwskiosk Blendle.
","

Rechtspraak.nl

",Uitgever DPG hoeft geen nieuwe licentieovereenkomst aan te gaan met de digitale nieuwskiosk Blendle.
612,ECLI:NL:RBNNE:2022:618,,Rechtbank Noord-Nederland,2022-03-01,2022-03-04,LEE 21/706 en LEE 21/708,Uitspraak,,,Bestuursrecht,,,,No summary available
613,ECLI:NL:RBNNE:2022:617,,Rechtbank Noord-Nederland,2022-03-01,2022-03-04,LEE 21/764,Uitspraak,,,Bestuursrecht,,,,No summary available
614,ECLI:NL:RBAMS:2022:1004,,Rechtbank Amsterdam,2022-03-02,2022-03-04,AWB 21_3024,Uitspraak,,,Bestuursrecht; Vreemdelingenrecht,,,,No summary available
615,ECLI:NL:GHAMS:2022:674,,Gerechtshof Amsterdam,2022-03-01,2022-03-04,23-002452-20,Uitspraak,,,Strafrecht,,,,No summary available
616,ECLI:NL:GHARL:2022:1660,"
Afdeling strafrecht

Parketnummer:	21-006783-18 
Uitspraak d.d.:	4 maart 2022
TEGENSPRAAK



Arrest van de meervoudige kamer voor strafzaken van het gerechtshof Arnhem- Leeuwarden , zittingsplaats Leeuwarden , gewezen op het hoger beroep, ingesteld tegen het vonnis van de rechtbank Noord-Nederland van 23 november 2018 met parketnummer 18-750016-16 in de strafzaak tegen



      [verdachte] ,

geboren te [geboorteplaats] op [geboortedatum] 1972, 
wonende te [woonplaats] .





Het hoger beroep


De verdachte heeft tegen het hiervoor genoemde vonnis hoger beroep ingesteld.





Onderzoek van de zaak


Dit arrest is gewezen naar aanleiding van het onderzoek op de terechtzittingen van het hof van 29 januari 2021, 12 januari 2022, 19 januari 2022, 20 januari 2022 en 4 maart 2022 en, overeenkomstig het bepaalde bij artikel 422 van het Wetboek van Strafvordering, het onderzoek op de terechtzittingen in eerste aanleg.



Het hof heeft kennisgenomen van de vordering van de advocaat-generaal, strekkende tot:
- veroordeling van verdachte ter zake van de onder 1, 2, 3 en 4 ten laste gelegde feiten tot een gevangenisstraf voor de duur van 26 maanden, met aftrek van voorarrest. 
Deze vordering is na voorlezing aan het hof overgelegd. 



Het hof heeft voorts kennisgenomen van hetgeen door verdachte en zijn raadsman, 
mr. H. Bakker, naar voren is gebracht.





Het vonnis waarvan beroep


Bij bovengenoemd vonnis is verdachte ter zake van de onder 1, 2, 3 en 4 ten laste gelegde feiten veroordeeld tot een gevangenisstraf voor de duur van 30 maanden, met aftrek van voorarrest.



Het hof zal het vonnis waarvan beroep om proceseconomische redenen vernietigen en daarom opnieuw rechtdoen.

De tenlastelegging




Aan verdachte is tenlastegelegd dat:


1.hij op of omstreeks 20 november 2015 te [plaats 1] , gemeente [gemeente] , tezamen en in vereniging met een of meer anderen, althans alleen, in het kader van een beroep of bedrijf, opzettelijk heeft geteeld en/of bereid en/of bewerkt en/of verwerkt, in elk geval opzettelijk aanwezig heeft gehad (in een pand aan de [straat 1] ) een hoeveelheid van (in totaal) ongeveer 550 hennepplanten, althans een groot aantal hennepplanten en/of delen daarvan, in elk geval een hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, terwijl dit gepleegde feit (mede) betrekking heeft op een grote hoeveelheid van een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, welke hoeveelheid meer bedraagt dan de bij algemene maatregel van bestuur bepaalde hoeveelheid van een middel (te weten 550 hennepplanten, althans meer dan 200 hennepplanten en/of delen daarvan); 

2.hij op of omstreeks 9 februari 2016 te [plaats 2] tezamen en in vereniging met een of meer anderen, althans alleen, in het kader van een beroep of bedrijf. opzettelijk, in een loods aan de [straat 2] , aanwezig heeft gehad ongeveer 61405 gram (bruto) hennep, in elk geval een grote hoeveelheid van meer dan 30 gram hennep, zijnde hennep een middel als bedoeld in de bij de Opiumwet behorende lijst II, dan wel aangewezen krachtens het vijfde lid van artikel 3a van die wet; 

3.hij op of omstreeks 9 februari 2016 te [plaats 3] , gemeente [plaats 3] , tezamen en in vereniging met een of meer anderen, althans alleen, opzettelijk, in een woning aan de [straat 3] , aanwezig heeft gehad ongeveer 64,352 gram, in elk geval een hoeveelheid van een materiaal bevattende MDMA, zijnde XTC een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet; 

4.hij in of omstreeks de periode van 20 november 2015 tot en met 9 februari 2016 te [plaats 2] , althans in [provincie] , althans in Nederland, heeft deelgenomen aan een organisatie, welke werd gevormd door verdachte en/of een of meer medeverdachten, welke organisatie tot oogmerk had het plegen van misdrijven, namelijk het overtreden van - artikel 11 lid 2 en/of lid 3 en/of lid 5 Opiumwet, te weten het al dan niet in de uitoefening van een beroep of bedrijf opzettelijk telen en/of bereiden en/of bewerken en/of vervoeren en/of verkopen en/of afleveren en/of verstrekken en/of vervoeren en/of aanwezig hebben van een grote hoeveelheid hennep en/of een groot aantal hennepplanten en/of delen daarvan en/of meerdere zakken hennep, in elk geval een hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet.


Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. De verdachte is daardoor niet geschaad in de verdediging.




Overwegingen met betrekking tot het bewijs



Standpunt verdediging

De raadsman heeft ter terechtzitting van het hof bepleit dat verdachte van het hem onder 1 ten laste gelegde dient te worden vrijgesproken. Verdachte is weliswaar een keer in de loods aan de [straat 1] te [plaats 1] geweest, echter had hij daar een goede verklaring voor. Bovendien was dit 100 dagen voordat de kwekerij werd ontdekt en daarom zegt dit niets over betrokkenheid bij de kwekerij die daar op 20 november 2015 is aangetroffen. De verklaring van [getuige 1] over de betrokkenheid van verdachte is onbetrouwbaar en dient van het bewijs te worden uitgesloten.
Ten aanzien van feit 2 heeft de raadsman erop gewezen dat de verklaring van [onderhuurder] van 
30 november 2017, die door de rechtbank voor het bewijs is gebruikt, niet in overeenstemming is met de werkelijkheid. Dit blijkt ook uit diens verklaring bij de raadsheer-commissaris. Volgens de raadsman is er sprake van gerede twijfel en dient verdachte van dit feit te worden vrijgesproken. 
Ten aanzien van het onder 3 ten laste gelegde feit is geen verweer gevoerd, nu dit feit door verdachte is bekend. 
Ten slotte is ten aanzien van feit 4 vrijspraak bepleit. De verklaring van [getuige 2] is ongeloofwaardig en onbetrouwbaar en dient het hof te passeren en ook overigens ontbreekt wettig en overtuigend bewijs voor het in de ten laste gelegde periode bestaan van een samenwerkingsverband tussen verdachte en één of meer medeverdachten, noch dat verdachte aan een zodanige organisatie heeft deelgenomen. 




Standpunt advocaat-generaal

De advocaat-generaal heeft zich op het standpunt gesteld dat de verklaring van [getuige 1] voor het bewijs kan worden gebruikt. Dit geldt ook voor de verklaring van [getuige 2] , zij het dat bij het gebruik van die verklaring behoedzaamheid op zijn plaats is. Al met al is voldoende wettig en overtuigend bewijs aanwezig om tot een bewezenverklaring van de onder 1, 2, 3 en 4 ten laste gelegde feiten te komen, aldus de advocaat-generaal.




Oordeel hof

Gelet op de standpunten van de verdediging en de advocaat-generaal gaat het hof eerst in op de betrouwbaarheid en bruikbaarheid van de verklaring van medeverdachte [getuige 1] en vervolgens die van [getuige 2] . 




Betrouwbaarheid verklaring [getuige 1] en bruikbaarheid voor het bewijs

In algemene zin geldt dat bij het gebruik voor het bewijs van belastende verklaringen van medeverdachten de nodige behoedzaamheid op zijn plaats is. De betreffende persoon zou immers vanuit eigen belang motieven kunnen hebben om een ander ten onrechte te belasten. Het hof zal in het kader van de betrouwbaarheid daarom telkens nagaan in hoeverre de betreffende persoon in die verklaring bijvoorbeeld ook zichzelf belast en/of deze verklaring voldoende wordt ondersteund door - dan wel in overeenstemming is met - overig bewijsmateriaal.



Verder heeft het hof bij de beoordeling van de betrouwbaarheid gelet op de mate van consistentie, accuraatheid en volledigheid van de verklaringen. Daarbij gaat het om de totale indruk die de verklaringen maken en de wijze waarop deze zijn afgelegd. Het enkele feit dat in verklaringen op onderdelen tegenstrijdigheden of onduidelijkheden voorkomen, maakt deze verklaringen op zichzelf nog niet onbetrouwbaar. Het een en ander kan immers veroorzaakt zijn door de feilbaarheid van het menselijk geheugen, teweeggebracht onder invloed van emoties, ontstaan door het delict of door het tijdsverloop.



Bij het hof wekken de verklaringen van [getuige 1] als geheel een geloofwaardige en authentieke indruk. Voorafgaand aan zijn eerste verhoor heeft [getuige 1] op verschillende momenten aangegeven dat hij niets te verbergen had en later dat hij open kaart wilde spelen. Bij aanvang van het verhoor op 10 februari 2016 heeft hij gezegd: “kom maar op”, waarna hij zonder voorbehoud een uitgebreide en gedetailleerde verklaring heeft afgelegd. Dit betreft een concrete en verifieerbare verklaring, waarbij hij belastend over medeverdachten heeft verklaard, maar ook zichzelf niet heeft ontzien. Bovendien vindt de inhoud van zijn verklaring op wezenlijke onderdelen en ten aanzien van specifieke details steun in andere, meer objectieve bewijsmiddelen, en op onderdelen in de verklaring van [getuige 2] . Op het gebruik van de verklaring van laatstgenoemde zal verderop worden ingegaan. 



Het hof stelt vast dat nergens uit blijkt dat [getuige 1] bij de politie onder druk is gezet, dat hij maar wat heeft verklaard om naar huis te kunnen en dat hij op alles ‘ja en amen’ heeft gezegd, zoals hij tegenover de rechter-commissaris heeft verklaard. Sterker nog: de verbalisanten die [getuige 1] hebben verhoord, hebben ten overstaan van de rechter-commissaris verklaard dat de communicatie met [getuige 1] goed verliep, dat zij hem niet onder druk hebben gezet maar juist de indruk hadden dat hij opgelucht was, dat zij geen twijfels hadden over de verstandelijke vermogens van [getuige 1] en dat hij open, spontaan en vrijelijk heeft verklaard.
Dat hij bij de totstandkoming van zijn verklaring door verbalisanten op onrechtmatige wijze is beïnvloed, dat hem informatie is verstrekt of dat hem tijdens de verhoren dingen zijn ingefluisterd, is ook niet aannemelijk, nu door hem op onderdelen zo specifiek en gedetailleerd is verklaard dat totaal niet voorstelbaar is dat dit uit de koker van verbalisanten is gekomen. 



Al met al is er geen reden om aan de inhoud van de verklaringen van [getuige 1] bij de politie te twijfelen en acht het hof die voldoende geloofwaardig en betrouwbaar. Alles wijst erop dat hij openheid van zaken heeft willen geven en dat ook heeft gedaan. Hij is, bij wijze van spreken “leeggelopen”, en heeft nadien bij verbalisanten een opgeluchte indruk gewekt. Dat hij zich later heeft bedacht, mogelijk toen hij zich realiseerde wat zijn verklaring voor medeverdachten kon betekenen, is voorstelbaar maar maakt het voorgaande niet anders.  




Betrouwbaarheid verklaring [getuige 2] en bruikbaarheid voor het bewijs

Het hof constateert dat [getuige 2] uitvoerige verklaringen heeft afgelegd bij de politie, bij de rechter-commissaris en ter terechtzitting van het hof. Het betreffen gedetailleerde verklaringen die op belangrijke onderdelen ook consistent zijn. Desondanks is het hof met de advocaat-generaal van oordeel dat behoedzaamheid op zijn plaats is, nu het een verklaring van een medeverdachte betreft en het overgrote deel van wat [getuige 2] heeft verklaard een verklaring “van horen zeggen” betreft. Veel van de door hem verstrekte informatie, is informatie die hij van medeverdachte [getuige 5] zegt te hebben gehoord, zonder dat hij zelf betrokken is geweest bij de gebeurtenissen of op bepaalde locaties is geweest. Verder is van belang dat [getuige 2] in mei 2014 is opgenomen in een getuigenbeschermingsprogramma en hij over de tijd daarna niet meer uit eigen waarneming heeft kunnen verklaren. 
Dit alles betekent dat het hof de verklaring van [getuige 2] slechts voor het bewijs gebruikt als ondersteuning van de verklaring van [getuige 1] en voor zover er bevestiging is in resultaten van onderzoek door de politie. 



Het hof zal hierna per feit de relevante feiten en omstandigheden vaststellen, die naast de verklaring van [getuige 1] en [getuige 2] leggen en op die manier beoordelen of dat voldoende wettig en overtuigend bewijs oplevert om tot een bewezenverklaring te kunnen komen. 




Feit 1: Hennepkwekerij [straat 1] te [plaats 1] (ZD 1)

Op 20 november 2015 is in een loods aan de [straat 1] te [plaats 1] een hennepkwekerij met 550 hennepplanten aangetroffen. In de loods bevond zich een unit met drie koelcellen. Iedere koelcel had een afmeting van 640 cm breedte, 775 cm lengte en een hoogte van 450 cm. De wanden waren aan de binnenzijde voorzien van een isolerend materiaal. Twee koelcellen waren als kweekruimten ingericht en de middelste koelcelruimte diende als opslag en werkruimte. Kweekruimte A was net gerooid en uit telling van de zichtbare afdrukken van de kweekpotten op de grond bleek, dat in deze ruimte 526 planten hadden gestaan. De koelruimte B was ingericht als werkruimte en opslag. In ruimte C bevond zich een in werking zijnde hennepkwekerij en bij telling bleek dat hier 550 hennepplanten stonden die een hoogte hadden van ongeveer 50 centimeter. In iedere kweekruimte was een deur geplaatst waardoor toegang tot de kweekruimte kon worden verschaft.
Verder zagen verbalisanten dat in de loods kartonnen dozen waren opgestapeld, die door de wijze van opstelling een afscheiding vormden. De dozen waren allemaal leeg en er waren verscheidene namen van steden op aangebracht. Achter de dozen lagen 43 zakken met gebruikte kweekaarde, die door de geplaatste dozen van buitenaf aan het zicht waren onttrokken. Ten slotte viel op dat in de kantoorruimte van het pand in een op een bureau staand kastje 7 ordners werden aangetroffen die leeg waren. Verder stond op een bureau een beeldscherm dat was verbonden met een metalen omhulsel van een computer, stonden er op de bureautafels kunstbloemen en algemene kantoorartikelen, zoals een nietmachine, postbakjes en een pennenbakje. Volgens verbalisanten werd op deze wijze van buitenaf de indruk gewekt dat deze ruimte als kantoorwerkruimte diende.



De betreffende loods bleek te zijn gehuurd door [bedrijf 1] , vertegenwoordigd door medeverdachte [getuige 3] . [getuige 3] heeft in zijn verhoor bij de politie verklaard dat hij de betreffende locatie op naam heeft gezet, omdat hij een schuld had met mensen. Deze schuld zou te maken hebben gehad met de hennepkwekerij die aan [straat 4] in [plaats 4] is aangetroffen. 



Op 12 november 2015 is aan de hand van camera-observatie waargenomen dat medeverdachte [getuige 4] samen met medeverdachte [getuige 1] in een witte Peugeot Boxer met kenteken [kenteken] bij voornoemde loods is geweest. Gezien is dat deze bestelbus voor de roldeur stopte. Op dat moment was medeverdachte [getuige 5] daar ook aanwezig. [getuige 5] was eerder gearriveerd met een grijze Renault Trafic en had met een sleutel het pand betreden. Blijkens het proces-verbaal van bevindingen werd de roldeur geopend, reed de Peugeot Boxer vervolgens naar binnen, stapten de drie mannen waaronder [getuige 4] en [getuige 1] uit, en voegden zij zich bij [getuige 5] . De roldeur werd omstreeks 17:36:48 uur gesloten. Verbalisant: “Omstreeks 18:26:50 uur zag ik dat de roldeur weer open ging en dat de witte Peugeot Boxer naar buiten reed. [getuige 5] loopt hierna, ook via de roldeur, naar buiten en groet de andere personen die wegrijden in de witte Peugeot Boxer. [getuige 5] draagt hierbij een lichtkleurige boodschappentas, met donkergekleurde hengsels, in zijn rechterhand.
Vervolgens sluit [getuige 5] de boel af en stapt alleen in de Renault Trafic. Hierna vertrekt hij als laatste het terrein. De eerder zichtbare, brandende, verlichting in het pand is dan geheel uit.” 



Uit het dossier blijkt dat naast [getuige 5] , [getuige 4] en [getuige 1] , ook verdachte bij de loods is gezien. Dit was op 12 augustus 2015. 




        [getuige 1] heeft ten overstaan van de politie verklaard bij verschillende hennepkwekerijen betrokken te zijn geweest, waaronder de kwekerij aan [straat 1] te [plaats 1] . [getuige 1] heeft verklaard dat hij [getuige 5] daar een paar keer geholpen heeft in de hennepkwekerij en dat hij een paar keer met hem is meegegaan. [getuige 1] heeft verklaard dat verdachte en [getuige 5] beiden aangaven wat hij moest doen. Hij moest de hennepkwekerij opruimen in [plaats 1] . [getuige 1] weet te vertellen dat de loods in [plaats 1] op naam stond van [getuige 3] . Deze kwekerij is er volgens hem net na de winter in 2014 gekomen. Hij heeft daar de Opticlimate omhooggeduwd en heeft geholpen met het sjouwen van spullen. [getuige 1] : “ [verdachte] (het hof begrijpt: verdachte [verdachte] , [getuige 5] (het hof begrijpt: [getuige 5] ) en [getuige 4] (het hof begrijpt: [getuige 4] hebben de kwekerij neergezet waarbij [verdachte] en [getuige 5] de lakens uitdeelden. [verdachte] en [getuige 5] kunnen best netjes timmeren. [getuige 4] hielp hierbij en ik deed het sjouwwerk. (…) Ik heb daar niet geknipt maar wel de plantenbakken gevuld met nieuwe aarde. [getuige 5] , [verdachte] en [getuige 4] knipten de planten en ik moest het vuile werk doen. Een van hun gaf de blauwe tonnen aan waar de hennepplanten in gingen. Die tonnen stonden ook nog in [plaats 1] , er zaten netten in. Ik heb die er neer gezet.” Op de vraag waar de tonnen met hennep heen gaan heeft verdachte geantwoord: “Ja ik hielp dan mee. Wij reden in de bus met de tonnen met hennep van de locatie direct naar de loods, loods twee (het hof begrijpt: aan [straat 5] te [plaats 2] ). Ik sjouw de blauwe tonnen en vul de potten met potgrond.”



Verdachte heeft ter terechtzitting van het hof erkend dat hij op 12 augustus 2015 bij en in de loods aan de [straat 1] te [plaats 1] is geweest, maar heeft ontkend van de hennepkwekerij te hebben geweten. Hij zou ter plaatse zijn geweest met medeverdachte [getuige 4] om materiaal op te halen en zou [getuige 4] ter plaatse met enkele (timmer)werkzaamheden hebben geholpen. 



Het hof acht de verklaring van verdachte dat hij niet heeft geweten van de hennepkwekerij ongeloofwaardig. Zoals hiervoor overwogen houdt de verklaring van [getuige 1] iets heel anders in. Naast de algemene verklaring over de betrouwbaarheid van [getuige 1] acht het hof van belang dat de ter plaatse aangetroffen situatie strookt met hetgeen [getuige 1] heeft verklaard waar het gaat om de koelcellen, de kantoorruimte die ‘nep’ was en het feit dat de loods op naam staat van [getuige 3] . Ook de omstandigheid dat de kwekerij er sinds de winter in 2014 zit, past bij het gegeven dat [getuige 5] in december 2014 ter plaatse is gezien met een makelaar en de huur van het pand op 1 januari 2015 is ingegaan. Bovendien past de verklaring van [getuige 1] bij de verklaring van [getuige 3] , waar het gaat om het doel van de huur van de ruimte en dat dit in opdracht van andere mannen gebeurde. Dat in dat verband de hennepkwekerij aan [straat 4] te [plaats 4] is genoemd, legt  de link met medeverdachte [getuige 5] en maakt dat het niet aannemelijk is dat [getuige 3] het over andere, onbekende mannen zou hebben. Dit wordt bevestigd door het feit dat [getuige 3] heeft verklaard dat de huur van het pand via [makelaar] is gegaan en dit de makelaar is waarmee [getuige 5] op 30 december 2014 bij de loods is gezien.



Bovendien heeft [getuige 1] voornoemde verklaring meteen na zijn aanhouding afgelegd, hetgeen meer overtuigingskracht oplevert dan de verklaring van verdachte, die pas in een later stadium met dit scenario van het ophalen van materialen en helpen bij (timmer)werkzaamheden op de proppen is gekomen. Dit late moment maakt het mogelijk dat verdachte zijn verklaring op de inhoud van het dossier en het verhaal van medeverdachten heeft aangepast. 
Naast het moment waarop het alternatief scenario is aangedragen, roept het ook inhoudelijk vraagtekens op. De door de verdachte gestelde gang van zaken houdt zoals gezegd in dat hij met een andere verdachte uit het onderzoek Ismene op een locatie is geweest alwaar een grote, professionele hennepkwekerij was gevestigd, zonder dat hij daarvan zou hebben geweten. Dit, terwijl er bij verdachte – zoals bij feit 2 zal worden overwogen – een hoeveelheid van ruim 61 kilo hennep is aangetroffen, met een straatwaarde van ruim € 200.000,- (ook hierover heeft verdachte verklaard van toeten noch blazen te weten), en hij in meerdere verklaringen in verband wordt gebracht met meerdere hennepkwekerijen. Tegen deze achtergrond is het scenario van verdachte dat hij per toeval op de betreffende locatie is geweest en niets met de betreffende kwekerij te maken zou hebben, moeilijk voorstelbaar. Mede in het licht van de reeds genoemde bewijsmiddelen acht het hof het scenario van verdachte ongeloofwaardig en dient dit als niet aannemelijk geworden te worden gepasseerd. Alles wijst erop dat verdachte “dik” in de hennep zit. 




Conclusie m.b.t. feit 1

Het hof acht wettig en overtuigend bewezen dat verdachte betrokken is geweest bij de hennepkwekerij aan de [straat 1] te [plaats 1] en het hof acht zijn bijdrage, zoals die door [getuige 1] is geschetst, van voldoende gewicht om hem als medepleger daarvan aan te kunnen merken. Op grond van de bewijsmiddelen, zoals die in een bijlage bij dit arrest zijn uitgewerkt, kan wettig en overtuigend worden bewezen dat verdachte de hennepkwekerij samen met [getuige 5] , [getuige 4] en [getuige 1] heeft opgezet en geëxploiteerd. 



Dat verdachte op 12 augustus 2015 is gezien en de kwekerij pas op 20 november 2015 is aangetroffen, maakt het voorgaande niet anders, nu uit het hiervoor overwogene blijkt dat de kwekerij al langer actief was; immers al vanaf januari 2015. Hetzelfde geldt voor het feit dat verdachte niet vaker ter plaatse is gezien, nu dit logischerwijs verband houdt met de rol die verdachte in het geheel had. 



Gelet op de omvang van deze kwekerij en de professionele wijze waarop de kwekerij was ingericht, kan worden bewezen dat verdachte en zijn medeverdachten beroeps- of bedrijfsmatig hebben gehandeld. De verweren strekkende tot vrijspraak worden verworpen. 
Nu hennepteelt een voortdurend delict betreft, staat het feit dat uit de bewijsmiddelen niet blijkt dat specifiek op de ten laste gelegde pleegdatum hennepgerelateerde handelingen zijn verricht, niet aan een bewezenverklaring in de weg.  




Feit 2: Opzettelijk aanwezig hebben hennep [straat 2] te [plaats 2] (ZD 5)

Op 9 februari 2016 zijn tijdens een doorzoeking in een loods/garagebox aan de [straat 2] te [plaats 2] , naast een aantal privégoederen, 26 sealbags aangetroffen met henneptoppen. In totaal bleek het om 61.406 gram hennep te gaan.



De betreffende garagebox was eigendom van [eigenaar] , die hem vanaf 1 januari 2015 verhuurde aan verdachte. Het huurcontract stond op naam van [echtgenote verdachte] , de echtgenote van verdachte. 



Verdachte heeft ontkend dat de aangetroffen hennep van hem is en daartoe gesteld dat hij de garagebox per 1 februari 2016 had onderverhuurd aan [onderhuurder] . Hoewel de aangetroffen privégoederen die in de loods zijn aangetroffen (o.a. een motor, skibox en een bootje), van verdachte zijn, moet de aangetroffen hennep van [onderhuurder] zijn, zo heeft verdachte verklaard. Ter onderbouwing heeft verdachte een huurovereenkomst overgelegd, ondertekend op 
25 januari 2016. Opvallend is dat bij de huurovereenkomst een kopie van een identiteitsbewijs is gevoegd die is afgegeven op 11 mei 2016, derhalve ná het moment waarop de huurovereenkomst zou zijn ondertekend. 




        [onderhuurder] voornoemd, is op 30 november 2017 gehoord en heeft toen verklaard dat hij in juli 2016 door iemand is benaderd die hem vroeg of hij voor een zekere [verdachte] een pand op naam wilde nemen voor 500 euro. [onderhuurder] heeft verklaard dat hij blind heeft getekend en er verder niets meer over heeft gehoord. Hij gaf aan niets van de aangetroffen hennep te weten. 



Op 15 november 2021 is [onderhuurder] door de raadsheer-commissaris gehoord. Bij die gelegenheid heeft hij onder andere verklaard: “Ene [verdachte] werkte bij [garage eigenaar] , bij [bedrijf 2] in [plaats 5] . De achternaam van [verdachte] weet ik niet. Ik kwam via [getuige 1] met [verdachte] en [garage eigenaar] (de eigenaar van de garage) in aanraking. [getuige 1] vroeg me of ik voor [verdachte] een garagebox op naam wilde nemen. In die tijd waren [getuige 1] en [verdachte] alle dagen bij elkaar. Op uw vraag hoe ik wist dat [getuige 1] mij dit vroeg voor [verdachte] , kan ik u zeggen dat [getuige 1] mij dat vertelde. In die box was een inval gedaan in verband met wiet, een boot en motoren. Dat was allemaal in beslag genomen. Ik moest een huurcontract tekenen achteraf, dus na de inval. [getuige 1] en [verdachte] zeiden me dat mij niets zou gebeuren. Het was zo dat [verdachte] en [getuige 1] niet de garagebox op naam zouden hebben. We hebben elkaar in [plaats 5] gesproken. We reden van Van der Valk in [plaats 5] , naar de Plesmanstraat naar de woning van [getuige 1] . Waarom we eerst naar Van der Valk reden weet ik niet. Wel weet ik dat [getuige 1] daar wel een kamer huurde. [getuige 1] had mij opgehaald om naar [plaats 5] te gaan. [verdachte] was daar ook, maar [getuige 1] heeft het woord gedaan. [verdachte] kwam met het contract en dat heb ik toen daar getekend in de woning van [getuige 1] . Toen alles achter de rug was, ben ik vanaf de woning van [getuige 1] in een Golf van [getuige 1] naar huis gereden.”



Het hof acht deze verklaring van [onderhuurder] geloofwaardig en betrouwbaar en gaat van de juistheid daarvan uit. Hiertoe is van belang dat de verklaring gedetailleerd is en steun vindt in andere bewijsmiddelen. Ook is de kern gelijkluidend aan zijn eerste verklaring in november 2017. 
Het hof acht verder van belang dat [onderhuurder] bij de raadsheer-commissaris verklaart over [verdachte] die bij [bedrijf 2] in [plaats 5] werkt. Verdachte heet [verdachte] en werkt bij [bedrijf 2] in [plaats 5] , zo heeft hij ter terechtzitting van het hof verklaard. Ook klopt het feit dat hij in een BMW rijdt. Verder strookt de verklaring van [onderhuurder] met de hiervoor beschreven bevindingen rond het huurcontract en de datum van afgifte van het legitimatiebewijs. Dat hier sprake zou zijn van een ‘opzetje’ en dat [onderhuurder] op deze manier bewust zou hebben geprobeerd verdachte ten onrechte te belasten, zoals verdachte ter zitting van het hof heeft geopperd, acht het hof volkomen onlogisch en hoogst onaannemelijk. 



Ook op andere onderdelen is de verklaring van verdachte onlogisch. Zo ziet het hof niet in waarom [onderhuurder] hennep met een waarde van meer dan twee ton in een garagebox zou plaatsen, waar verdachte nog allerlei privéspullen had liggen die verdachte er nog uit moest halen en van welke garagebox verdachte nog zelf over een sleutel beschikte. 



Het voorgaande, in onderling verband en samenhang bezien, maakt dat het hof verdachtes verklaring omtrent de onderhuur aan [onderhuurder] als een schijnconstructie aanmerkt in een poging om de functionarissen die zijn belast met de opsporing, vervolging en berechting van strafbare feiten doelbewust zand in de ogen te strooien. Het hof schuift dit scenario dan ook terzijde. 



Nu ook overigens niet van betrokkenheid van andere personen blijkt, acht het hof wettig en overtuigend bewezen dat de hennep die zich feitelijk in de beschikkingsmacht van verdachte bevond, aan hem toebehoorde.




Conclusie m.b.t. het onder 2 ten laste gelegde

Op grond van de bewijsmiddelen zoals die in de bijlage bij dit arrest zullen worden aangemerkt, acht het hof wettig en overtuigend bewezen dat verdachte op 9 februari 2016 een hoeveelheid van ruim 61 kilo hennep aanwezig heeft gehad, zoals onder 2 is ten laste gelegd. Het hof acht niet bewezen dat verdachte ten aanzien hiervan tezamen en in vereniging met een ander of anderen heeft gehandeld, zodat hij in zoverre van het ten laste gelegde zal worden vrijgesproken.  




Feit 3: Opzettelijk aanwezig hebben 64,352 gram MDMA (XTC-pillen)

Verdachte heeft erkend dat hij op 9 februari 2016 in zijn woning in [plaats 6] een hoeveelheid XTC-pillen voorhanden heeft gehad. Ten aanzien van dit feit is geen verweer gevoerd. Het feit kan wettig en overtuigend worden bewezen, behalve voor wat betreft het ten laste gelegde medeplegen. 




Feit 4: Deelname criminele organisatie (ZD 10)

Onder 4 wordt verdachte verweten dat hij deel heeft uitgemaakt van een organisatie die - kort gezegd - tot doel had het plegen van misdrijven als bedoeld in artikel 11 van de Opiumwet.



Onder een organisatie zoals hiervoor bedoeld wordt verstaan een samenwerkingsverband met een zekere duurzaamheid en structuur tussen verdachte en ten minste één andere persoon. Een zekere bestendigheid is vereist, echter is niet vereist dat de samenstelling van het samenwerkingsverband telkens dezelfde is. Aanwijzingen voor het bestaan van een dergelijk samenwerkingsverband kunnen bijvoorbeeld zijn gemeenschappelijke regels, het voeren van overleg, gezamenlijke besluitvorming, een taakverdeling, een bepaalde hiërarchie en/of geledingen. Dit zijn echter geen constitutieve vereisten om van een samenwerkingsverband te kunnen spreken.



Met de rechtbank en de advocaat-generaal is het hof van oordeel dat er in de onderhavige zaak sprake is van een dergelijke organisatie. Onder verwijzing naar hetgeen hiervoor ten aanzien van de ten laste gelegde feiten is overwogen, kan worden vastgesteld dat verdachte gedurende een langere periode steeds met één of meer van zijn medeverdachten [getuige 5] , [getuige 4] en [getuige 1] activiteiten heeft verricht met betrekking tot het opzetten en exploiteren van hennepkwekerijen. Uit de verklaring van [getuige 1] blijkt dat er sprake was van een duidelijke structuur en rolverdeling, zowel wat betreft het huren van panden en het opzetten van de kwekerijen, als ten aanzien van de meer uitvoerende taken (verzorging van de planten, bijhouden van het kweekproces, knippen en verpakken van hennep). 
Opvallend hierbij is de hiërarchie die beschreven wordt (verdachte en [getuige 5] aan de top, [getuige 4] daaronder, en onder andere [getuige 1] daar weer onder), hetgeen strookt met de telefoongegevens die gedurende het onderzoek zijn geanalyseerd. Daaruit blijkt dat verdachte veelvuldig telefonisch contact heeft met [getuige 5] en [getuige 4] , terwijl [getuige 4] veelvuldig contact heeft met [getuige 1] . Over de werkwijze heeft [getuige 1] verklaard dat zij om ontdekking te voorkomen geen telefoons meenamen als zij naar een locatie waar een kwekerij was. Hiervoor is ook steun in het dossier te vinden, nu op grond van het proces-verbaal van bevindingen d.d. 4 februari 2016 aannemelijk is dat medeverdachten [getuige 4] en [getuige 1] die dag naar de kwekerij aan de [straat 6] te [plaats 7] zijn geweest en hun telefoons in die periode niet actief waren. Zowel de telefoon van [getuige 1] als die van [getuige 4] straalden bij vertrek van [straat 5] te [plaats 2] en bij terugkomst op [straat 5] te [plaats 2] een telefoonmast in die buurt aan, maar vertoonden in de tussentijd geen activiteit. 



Hetgeen [getuige 2] heeft verklaard over de samenstelling van de groep personen die verantwoordelijk is voor de teelt van hennep in verschillende kwekerijen en de taakverdeling, spoort met de verklaringen van [getuige 1] en acht het hof daarom geloofwaardig en betrouwbaar en bruikbaar voor het bewijs. Voor het overige verwijst het hof naar hetgeen eerder over de geloofwaardigheid en betrouwbaarheid van [getuige 2] is overwogen. 



Voor het bestaan van de criminele organisatie acht het hof verder van groot belang dat de politie heeft geconstateerd dat er veel overeenkomsten zijn tussen de binnen het onderzoek Ismene ontmantelde kwekerijen, waaronder die aan de [straat 1] te [plaats 1] , de [straat 6] te [plaats 7] en [straat 4] 28 te [plaats 4] . 
In alle, hierboven benoemde, ontmantelde hennepkwekerijen werden zeer moderne kweekinstallaties aangetroffen. Deze installaties waren voorzien van moderne Opticlimate klimaatbeheersingssystemen in combinatie met C02 installaties, moderne Dimlux transformatoren, assimilatielampen en de daarbij gebruikte Adjust a Wing reflectoren. Dit geheel werd aangestuurd middels een Opticlimate Maxi controller. Middels deze controller, een klimaatcomputer, konden onder andere de Dimlux transformatoren softwarematig aangestuurd worden.
In de benoemde, ontmantelde hennepkwekerijen werden de hennepplanten op een zelfde wijze van water/voeding voorzien. Hierbij werd in alle gevallen een Bluelab Guardian monitor aangetroffen voor het meten van de temperatuur van het water en de Ph en Ec waarden. Voorts werden in alle benoemde, ontmantelde hennepkwekerijen professionele voedingsproducten van het merk Canna aangetroffen, waaronder Canna Coco, Canna Rhizotonic, Canna Ph en Canna Boost, en werden houten constructies aangetroffen die sterk op elkaar leken qua gebruikt materiaal en uitvoering. Deze constructies werden gefabriceerd om als dragende constructie te dienen in de hennepkwekerijen. 
Uit bovenstaande bevindingen kan, zo luidt het betreffende proces-verbaal van bevindingen, worden opgemaakt dat in het onderzoek Ismene op een zeer professionele wijze hennep werd geteeld. Vastgesteld kan worden dat met behulp van de in elke hennepkwekerij aangetroffen producten en goederen, door de verdachten sterke en gezonde hennepplanten werden gekweekt en dat door het kweken op bovengenoemde wijze door hen een hoge opbrengst werd gegenereerd.



Dat de organisatie tot oogmerk had het plegen van de in de tenlastelegging genoemde misdrijven, is evident. Uit het hiervoor overwogene volgt immers dat verdachte steeds samen met anderen betrokken was bij het beroeps- of bedrijfsmatig telen van hennep, met grote aantallen planten, op professionele wijze geteeld ter maximalisatie van de opbrengst. Door op deze wijze hennep te telen werden grote geldbedragen verdiend.



Dat verdachte heeft deelgenomen aan deze organisatie, is voor het hof evident. Uit de verklaringen van [getuige 1] en [getuige 2] blijkt dat verdachte als één van de grote jongens kan worden aangemerkt en dat hij één van de personen was die de kwekerijen onderhield. Ook was hij verantwoordelijk voor de verzorging van de hennepplanten, hij zou een goochelaar zijn met het geven van voeding zodat de opbrengst gemaximaliseerd werd. [getuige 2] heeft ook verklaard dat de opbrengsten van de kwekerijen werd verdeeld onder verdachte, medeverdachte [getuige 5] en medeverdachte [getuige 4] . Verder verklaarde [getuige 2] dat verdachte verantwoordelijk was voor de verkoop aan afnemers. Het hof stelt vast dat het feit dat bij verdachte ruim 61 kilo aan hennep is aangetroffen, hiermee in lijn is. 



Medeverdachte [getuige 1] heeft grotendeels vergelijkbaar verklaard als [getuige 2] . [getuige 1] heeft verklaard dat hij verdachte als een directeur zag, die zich bezighield met de organisatie.
Zo vertelde verdachte aan medeverdachte [getuige 1] dat hij de kwekerij in [plaats 1] moest opruimen. Verdachte was betrokken bij de kwekerij in [plaats 1]  en deelde daar de lakens uit. [getuige 4] was degene die volgens [getuige 1] belast was met de uitbetaling van de ondergeschikten. [getuige 1] ontving zijn vergoeding uit handen van medeverdachte [getuige 4] . Daarbij werd medeverdachte [getuige 3] opgedragen om in een “fake’ kantoor te gaan zitten dat was gebouwd in de loods aan [straat 1] in [plaats 1] , aldus [getuige 1] hetgeen door [getuige 3] is bevestigd. Gelet op het vorenstaande was binnen de organisatie sprake van een hiërarchische structuur. Verdachte en zijn medeverdachte waren de organisatoren en medeverdachten [getuige 1] en [getuige 4] de ondergeschikten.



Het betoog van de raadsman dat de verklaringen van [getuige 2] en [getuige 1] niet bruikbaar
zijn voor het bewijs dat verdachte in de periode van 20 november 2015 tot en met 9 februari
2016 heeft deelgenomen aan een criminele organisatie, volgt het hof - overeenkomstig het oordeel van de rechtbank - niet. Het is juist dat deze verklaringen gaan over de periode voorafgaand aan 20 november 2015 (de datum waarop de hennepkwekerij in [plaats 1] werd aangetroffen), maar zij beschrijven een organisatie die al sinds 2014 bestond. Het aantreffen van de meer dan 60 kilogram hennep in de loods waarover verdachte de beschikking had, bevestigt dat verdachte nog steeds betrokken was bij de criminele organisatie. De vondst van de hennep sluit ook aan bij wat [getuige 2] en [getuige 1] over verdachtes rol binnen de organisatie hebben verklaard: hij stond kennelijk dermate hoog in de pikorde dat hem een dergelijk grote partij hennep met een geschatte waarde van meer dan € 200.000,- werd toevertrouwd.




Conclusie m.b.t. het onder 4 ten laste gelegde feit

Op grond van het hiervoor overwogene is het hof van oordeel dat overeenkomstig het standpunt van de advocaat-generaal wettig en overtuigend bewezen kan worden dat tussen verdachte, [getuige 5] , [getuige 4] en [getuige 1] sprake was van een crimineel samenwerkingsverband dat als oogmerk had het inrichten en exploiteren van hennepkwekerijen om het feitelijke en gewenste doel, het verdienen van geld met de handel in hennep, te bereiken. Op grond van bovenstaande is het hof van oordeel dat verdachte deel heeft uitgemaakt van dat samenwerkingsverband en dat hij gedragingen heeft ondersteund die mede strekten tot de verwezenlijking van het binnen die organisatie bestaande oogmerk.



De verweren strekkende tot vrijspraak worden verworpen. 





Bewezenverklaring


Door wettige bewijsmiddelen, waarbij de inhoud van elk bewijsmiddel -ook in onderdelen- slechts wordt gebezigd tot het bewijs van dat tenlastegelegde feit waarop het blijkens de inhoud kennelijk betrekking heeft, en waarin zijn vervat de redengevende feiten en omstandigheden waarop de bewezenverklaring steunt, acht het hof wettig en overtuigend bewezen dat verdachte het onder 1, 2, 3 en 4 tenlastegelegde heeft begaan, met dien verstande, dat:


1.hij op 20 november 2015 te [plaats 1] , gemeente [gemeente] , tezamen en in vereniging met anderen, in het kader van een beroep of bedrijf, opzettelijk heeft geteeld in een pand aan de [straat 1] een hoeveelheid van ongeveer 550 hennepplanten, zijnde hennep een middel vermeld op de bij de Opiumwet behorende lijst II.

2.hij op 9 februari 2016 te [plaats 2] opzettelijk, in een loods aan de [straat 2] , aanwezig heeft gehad ongeveer 61405 gram (bruto) hennep, zijnde hennep een middel als bedoeld in de bij de Opiumwet behorende lijst II. 

3.hij op 9 februari 2016 te [plaats 3] , opzettelijk, in een woning aan de [straat 3] , aanwezig heeft gehad ongeveer 64,352 gram van een materiaal bevattende MDMA, zijnde XTC een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet.

4.hij in de periode van 20 november 2015 tot en met 9 februari 2016 in [provincie] , heeft deelgenomen aan een organisatie, welke werd gevormd door verdachte en een of meer medeverdachten, welke organisatie tot oogmerk had het plegen van misdrijven, namelijk het overtreden van artikel 11 lid 2 en/of lid 3 en/of lid 5 Opiumwet, te weten het al dan niet in de uitoefening van een beroep of bedrijf opzettelijk telen en/of bereiden en/of bewerken en/of vervoeren en/of verkopen en/of afleveren en/of verstrekken en/of vervoeren en/of aanwezig hebben van een grote hoeveelheid hennep en/of een groot aantal hennepplanten en/of delen daarvan en/of meerdere zakken hennep, zijnde hennep een middel vermeld op de bij de Opiumwet behorende lijst II. 


Het hof acht niet bewezen hetgeen verdachte meer of anders is tenlastegelegd dan hierboven is bewezenverklaard, zodat deze daarvan behoort te worden vrijgesproken.





Strafbaarheid van het bewezenverklaarde


Het onder 1 bewezenverklaarde levert op:

medeplegen van in de uitoefening van een beroep of bedrijf opzettelijk handelen in strijd met een in artikel 3 onder B van de Opiumwet gegeven verbod.




Het onder 2 bewezenverklaarde levert op:

opzettelijk handelen in strijd met het in artikel 3 onder C van de Opiumwet gegeven verbod.




Het onder 3 bewezenverklaarde levert op:

opzettelijk handelen in strijd met het in artikel 2 onder C van de Opiumwet gegeven verbod.




Het onder 4 bewezenverklaarde levert op:

deelneming aan een organisatie die tot oogmerk heeft het plegen van een misdrijf als bedoeld in artikel 11, derde lid, van de Opiumwet.







Strafbaarheid van de verdachte


Verdachte is strafbaar aangezien geen omstandigheid is gebleken of aannemelijk geworden die verdachte niet strafbaar zou doen zijn.





Oplegging van straf en/of maatregel


De rechtbank Noord-Nederland heeft verdachte ter zake van het medeplegen van hennepteelt, het opzettelijk aanwezig hebben van ruim 61 kilo hennep, alsmede een hoeveelheid XTC-pillen en deelname aan een criminele organisatie, veroordeeld tot een gevangenisstraf voor de duur van 30 maanden, met aftrek van voorarrest. 



De advocaat-generaal heeft gevorderd verdachte ter zake van diezelfde feiten te veroordelen tot een gevangenisstraf voor de duur van 26 maanden, met aftrek van voorarrest. 



De verdediging heeft het hof verzocht de straf aanzienlijk te matigen en in dat kader gewezen op de wezenlijke samenhang tussen de onder 1, 2 en 4 ten laste gelegde feiten en de geringe pleegperiode van feit 4. Dit zou er volgens de raadsman toe moeten leiden dat in geval van een bewezenverklaring van deelname aan een criminele organisatie de toegevoegde waarde voor de strafoplegging nihil zou moeten zijn. De raadsman heeft verder gewezen op de overschrijding van de redelijke termijn en de grote impact die deze zaak en het tijdsverloop op verdachte en zijn gezin heeft gehad. 



Het hof heeft bewezenverklaard dat verdachte deel heeft uitgemaakt van een criminele organisatie die zich op grote schaal en op professionele wijze bezig hield met het opzetten en exploiteren van hennepkwekerijen. In dat kader is verdachtes betrokkenheid bij één hennepkwekerij bewezen, en is gebleken dat hij ruim 61 kilo hennep aanwezig had. Zoals bij de bewijsoverweging uiteen is gezet, had verdachte een belangrijke, invloedrijke positie binnen de organisatie. Hij is door verschillende personen aangeduid als ‘directeur’ of ‘een van de grote jongens’, en dat strookt met het beeld dat het hof van verdachte heeft gekregen. Verdachte stond hoog op de ladder van de organisatie en was in de positie om andere personen opdrachten te geven. Het hof rekent verdachte zijn handelen aan, omdat hij daarmee heeft bijgedragen aan de instandhouding van het illegale circuit betreffende de handel in softdrugs, met alle daarbij komende maatschappelijke problemen. Kennelijk heeft hij zich enkel laten leiden door motieven van persoonlijk financieel gewin. Daarnaast is ook het onder 3 bewezenverklaarde feit hem aan te rekenen. 



Het hof betreurt het dat verdachte nauwelijks openheid van zaken heeft willen geven en geen verantwoordelijkheid voor zijn handelen heeft genomen. Sterker nog: de gang van zaken rond het huurcontract van [onderhuurder] bij feit 2 wijst erop dat hij heeft gepoogd de waarheid bewust te bemantelen. Hoewel verdachte hierin vrij is en het hem vanzelfsprekend ook vrij staat zijn proceshouding te kiezen, is dit wel een factor die erop wijst dat verdachte berekenend is en die maakt dat het hof zich afvraagt in hoeverre verdachte inzicht heeft in het strafwaardige van zijn handelen. Het hof betrekt dit bij het inschatten van het recidiverisico. 



Het hof neemt bij de strafoplegging in aanmerking dat verdachte blijkens een hem betreffend uittreksel uit het justitieel documentatieregister d.d. 6 december 2021 niet eerder is veroordeeld ter zake van strafbare feiten. Bij de bespreking van de persoonlijke omstandig-heden zijn verder geen bijzondere feiten of omstandigheden naar voren gekomen die in positieve dan wel negatieve zin van invloed zijn op de op te leggen straf.



Het hof is van oordeel dat gezien de aard en ernst van de bewezenverklaarde feiten, oplegging van een forse onvoorwaardelijke gevangenisstraf noodzakelijk is. De stelling van de raadsman dat de deelname aan de criminele organisatie nauwelijks invloed zou moeten hebben op de op te leggen straf, gaat niet op. Verdachte en medeverdachte [getuige 5] onderscheiden zich immers van de andere medeverdachten door de bepalende rol die zij in het geheel hebben ingenomen. Dit maakt dat het verwijt dat aan hen kan worden gemaakt groter is en dat bij hen een vrijheidsbenemende straf op zijn plaats is. In beginsel is het hof van oordeel dat de door de advocaat-generaal gevorderde gevangenisstraf van 30 maanden in zowel de zaak van verdachte als die van medeverdachte [getuige 5] een passende bestraffing is. 



De verdediging en de advocaat-generaal hebben evenwel terecht erop gewezen dat rekening dient te worden gehouden met het tijdsverloop. In dat kader is van belang dat verdachte op 
9 februari 2016 in verzekering is gesteld, dat het vonnis waartegen verdachte hoger beroep heeft ingesteld dateert van 23 november 2018, waarna op 7 december 2018 hoger beroep is ingesteld en het dossier op 21 januari 2020 bij het hof is binnengekomen. Vervolgens heeft het een jaar geduurd voordat de zaak voor het eerst door het hof ter zitting is behandeld, te weten op 29 januari 2021. Hoewel de zaak na 29 januari 2021 tot aan de einduitspraak op 
4 maart 2022 met de nodige voortvarendheid is behandeld - in de tussentijd heeft ook nog nader onderzoek plaatsgevonden - is er over de gehele procedure bezien sprake van een overschrijding van de redelijke termijn die in de straf dient te worden verdisconteerd. 



Het voorgaande maakt dat het hof in plaats van een gevangenisstraf van 30 maanden, een gevangenisstraf van 24 maanden zal opleggen, met aftrek van voorarrest. Deze straf is passend en geboden. 



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting, tot het moment dat de verdachte in aanmerking komt voor deelname aan een penitentiair programma, als bedoeld in artikel 4 Penitentiaire beginselenwet, dan wel de regeling van voorwaardelijke invrijheidsstelling, als bedoeld in artikel 6:2:10 Wetboek van Strafvordering, aan de orde is. 





Toepasselijke wettelijke voorschriften


Het hof heeft gelet op de artikelen 2, 3, 10, 11 en 11b van de Opiumwet en de artikelen 47, 57 en 63 van het Wetboek van Strafrecht.



Deze voorschriften zijn toegepast, zoals zij golden ten tijde van het bewezenverklaarde.





BESLISSING


Het hof:



Vernietigt het vonnis waarvan beroep en doet opnieuw recht:



Verklaart zoals hiervoor overwogen bewezen dat de verdachte het onder 1, 2, 3 en 4 tenlastegelegde heeft begaan.



Verklaart niet bewezen hetgeen de verdachte meer of anders is tenlastegelegd dan hierboven is bewezenverklaard en spreekt de verdachte daarvan vrij.



Verklaart het onder 1, 2, 3 en 4 bewezenverklaarde strafbaar, kwalificeert dit als hiervoor vermeld en verklaart de verdachte strafbaar.



Veroordeelt de verdachte tot een gevangenisstraf voor de duur van 24 (vierentwintig) maanden.



Beveelt dat de tijd die door de verdachte vóór de tenuitvoerlegging van deze uitspraak in enige in artikel 27, eerste lid, van het Wetboek van Strafrecht bedoelde vorm van voorarrest is doorgebracht, bij de uitvoering van de opgelegde gevangenisstraf in mindering zal worden gebracht, voor zover die tijd niet reeds op een andere straf in mindering is gebracht.



Aldus gewezen door
mr. L.T. Wemes, voorzitter,
mr. L.G. Wijma en mr. E.M.J. Brink, raadsheren, 
in tegenwoordigheid van mr. H. Akkerman, griffier, 
en op 4 maart 2022 ter openbare terechtzitting uitgesproken. 






























",Gerechtshof Arnhem-Leeuwarden,2022-03-04,2022-03-03,21-006783-18,Uitspraak,,,Strafrecht,Hoger beroep,"

Onderzoek Ismene. Veroordeling ter zake van deelname aan een criminele organisatie die zich op grote schaal en op professionele wijze bezig hield met het opzetten en exploiteren van hennepkwekerijen. In dat kader is verdachtes betrokkenheid bij één hennepkwekerij bewezen, en is gebleken dat hij ruim 61 kilo hennep aanwezig had. Verdachte had een belangrijke, invloedrijke positie binnen de organisatie. Oplegging onvoorwaardelijke gevangenisstraf van 24 maanden, met aftrek voorarrest. 
In de met deze strafzaak samenhangende ontnemingszaak (21-006771-19) is het bedrag waarop het door de betrokkene wederrechtelijk verkregen voordeel wordt geschat, vastgesteld op een bedrag van € 294.772,00 en is de verplichting opgelegd tot betaling aan de Staat ter ontneming van het wederrechtelijk verkregen voordeel van een bedrag van € 294.772,-.

","

Rechtspraak.nl

","Onderzoek Ismene. Veroordeling ter zake van deelname aan een criminele organisatie die zich op grote schaal en op professionele wijze bezig hield met het opzetten en exploiteren van hennepkwekerijen. In dat kader is verdachtes betrokkenheid bij één hennepkwekerij bewezen, en is gebleken dat hij ruim 61 kilo hennep aanwezig had. Verdachte had een belangrijke, invloedrijke positie binnen de organ..."
617,ECLI:NL:RBAMS:2022:986,"

RECHTBANK AMSTERDAM





VONNIS





Parketnummers: 13/103067-21 (A) en 13/304245-21 (B) (Promis)



Datum uitspraak: 4 maart 2022



Vonnis van de rechtbank Amsterdam, meervoudige strafkamer, in de strafzaak tegen





          [verdachte]
        ,
Geboren op [geboortedag] 2000 te [geboorteplaats]
ingeschreven in de Basisregistratie Personen op het adres: 

        [adres] .





1Het onderzoek ter terechtzitting


Dit vonnis is op tegenspraak gewezen naar aanleiding van het onderzoek op de terechtzitting van 18 februari 2022.



De rechtbank heeft de zaken, die bij afzonderlijke dagvaardingen onder de bovenvermelde parketnummers zijn aangebracht, gevoegd. Deze zaken worden hierna als respectievelijk zaak A en zaak B aangeduid.



De rechtbank heeft kennisgenomen van de vordering van de officier van justitie, mr. S. Kurniawan-Ayre, en van wat verdachte en zijn raadsman, mr. Z. Nahar, naar voren hebben gebracht.



Daarnaast heeft de rechtbank kennisgenomen van dat wat de heer [medewerker] , medewerker van Slachtofferhulp Nederland, namens de benadeelde partij [benadeelde] naar voren heeft gebracht. 





2Tenlastelegging


Verdachte wordt in zaak A – kort weergegeven – ervan beschuldigd dat hij zich, samen met een of meer anderen, ten aanzien van [slachtoffer] op 13 april 2021 te Amsterdam heeft schuldig gemaakt aan: 




Feit 1:

primair: poging moord dan wel doodslag
subsidiair: poging zware mishandeling




Feit 2:

openlijke geweldpleging



Aan verdachte is in zaak B – kort weergegeven – ten laste gelegd dat hij zich schuldig heeft gemaakt aan mishandeling van [benadeelde] op 9 november 2021 te Amsterdam. 



De volledige tekst van de tenlastelegging is opgenomen in de bijlage van dit vonnis. De inhoud daarvan geldt als hier ingevoegd. 





3Waardering van het bewijs


3.1.

Standpunt van de officier van justitie



De officier van justitie heeft gerekwireerd tot bewezenverklaring van alle (primair) tenlastegelegde feiten.  



Ten aanzien van het tenlastegelegde in zaak A onder 2 heeft de officier van justitie zich op het standpunt gesteld dat verdachte moet worden vrijgesproken van de tenlastegelegde onderdelen duwen en slaan. Deze handelingen zijn volgens de officier van justitie niet waargenomen op de camerabeelden. 



In zaak B kan worden bewezen dat verdachte aangever meermalen met zijn vuist tegen het hoofd heeft gestompt. Verdachte moet worden vrijgesproken van de overige tenlastegelegde onderdelen, omdat de aangifte op deze onderdelen geen steun vindt in andere stukken. 




3.2.

Het standpunt van de raadsman



De raadsman heeft verzocht om verdachte vrij te spreken van het tenlastegelegde in zaak A, omdat niet kan worden bewezen dat verdachte zich als (mede)pleger schuldig heeft gemaakt aan het tenlastegelegde onder feiten 1 en 2. Ten aanzien van de tenlastegelegde poging moord heeft de raadsman betoogd dat uit de door verdachte verstuurde berichten niet kan worden afgeleid dat verdachte van plan was om het slachtoffer te doden. Verdachte heeft een verklaring gegeven voor de berichten die hij vóór het incident heeft verstuurd. 



De raadsman heeft bepleit dat verdachte in zaak B heeft gehandeld uit noodweer, zodat verdachte van de tenlastegelegde mishandeling moet worden vrijgesproken. 




3.3.

Oordeel van de rechtbank



3.3.1.

Bewezenverklaringen zaak A




De rechtbank is van oordeel dat verdachte zich, samen met een of meer anderen, schuldig heeft gemaakt aan de tenlastegelegde poging moord (feit 1 primair) en aan openlijke geweldpleging (feit 2). Zij overweegt daartoe als volgt. 




Feiten en omstandigheden

Verdachte heeft verklaard dat op 13 april 2021 een conflict tussen hem en het slachtoffer [slachtoffer] heeft plaatsgevonden in de buurt van zijn woning ( [adres] ), waarbij over en weer sprake is geweest van duw- en trekwerk. Daarnaast heeft verdachte het slachtoffer getrapt.
Verbalisanten kregen die dag omstreeks 18:59 uur de melding om te gaan naar het Holendrechtplein te Amsterdam, omdat daar een steekincident zou hebben plaatsgevonden. Ter hoogte van de bushalte bij de Holendrechtdreef hebben zij het slachtoffer aangetroffen met bloedvlekken op en gaten in zijn jas. Zij zagen dat het slachtoffer meerdere steekwonden had, te weten in zijn borst, in zijn rug, onder zijn oksel, achter zijn oor en in zijn been. Uit de steekwond in zijn rug zagen zij veel bloed stromen. Andere ter plaatse gekomen verbalisanten zagen twee snijverwondingen van ongeveer twee centimeter op de rechterarm van het slachtoffer.
Op sociale media kanalen, waaronder Snapchat en Instagram, verschenen meerdere filmpjes waarop het steekincident te zien is. Op één van de filmpjes is te zien dat ‘persoon 2’ op het slachtoffer afloopt, waarna duw- en trekwerk plaatsvindt. Vervolgens komt een ander persoon (‘persoon 3’) in beeld, die in de richting van ‘persoon 2’ en het slachtoffer loopt. Verder is te zien dat ‘persoon 2’ het slachtoffer vast heeft en het slachtoffer naar zich toe probeert te trekken, waarna wederom duw- en trekwerk ontstaat en het slachtoffer en ‘persoon 2’ in de richting van een bruine schutting bewegen. Het slachtoffer en ‘persoon 2’ werden bijgelopen, zo staat in het proces-verbaal beschreven, door iemand met een mes in zijn rechterhand (‘persoon 4’). Vervolgens is te zien dat ‘persoon 4’ zijn rechterhand met daarin het mes naar achteren beweegt en met een slingerende beweging weer naar voren brengt in de richting van het slachtoffer. Op een tweede filmpje is te zien dat ‘persoon 2’ en ‘persoon 4’ schouder aan schouder over het slachtoffer heen gebogen staan, terwijl het slachtoffer op zijn rug op de grond ligt. Er is een worsteling te zien, waarbij het slachtoffer van zich af trapt. Verder is te zien dat ‘persoon 4’ zijn rechterarm naar achteren brengt en deze met kracht in de richting van het lichaam van het slachtoffer beweegt. Volgens de verbalisant die de filmpjes heeft bekeken, heeft ‘persoon 4’ meerdere steekbewegingen richting het slachtoffer gemaakt en was deze persoon op het eerste filmpje zichtbaar met een mes in zijn rechterhand. Verdachte heeft zichzelf als ‘persoon 2’ op de beelden herkend. Tijdens de filmpjes wordt gesproken over “dippen” en “sheffen”. Ambtshalve is voor de verbalisant die de filmpjes heeft bekeken bekend dat “dippen” en “sheffen” straattaal is voor “steken”.
Een buurtbewoner heeft verklaard dat hij zich bevond in zijn achtertuin, gelegen aan de binnentuin tussen het [adres] en het [adres] . Hij zag aan de overzijde van de binnentuin een groep jongens uit een deur van de kelderboxen komen. Zij pakten een andere jongen. De groep verplaatste zich richting een schutting, die heftig heen en weer begon te schudden. De buurtbewoner hoorde een jongen op hulp roepen en zag één van de jongens wegrennen met een mes in zijn rechterhand. De binnentuin is door een verbalisant herkend als de locatie van de filmpjes die op sociale media zijn verschenen. Op de plek waar het slachtoffer in de struiken werd geduwd is een groot vleesmes aangetroffen met een lemmet van ongeveer 20 á 25 centimeter.



Diezelfde dag, voorafgaand aan het incident, heeft verdachte berichten naar anderen gestuurd. Verdachte heeft tussen 10.07 uur en 14.09 uur met de gebruiker van het telefoonnummer + [telefoonnummer] afgesproken om elkaar, samen met “ [naam 1] ” en “ [naam 2] ”, te ontmoeten tussen 18.00 uur en 18.30 uur in de straat waar verdachte woont. Volgens de verbalisant die de berichten heeft uitgelezen loopt het tijdstip waarop deze berichten zijn verstuurd twee uur achter op het daadwerkelijke tijdstip van versturen. De berichten zullen in werkelijkheid dus tussen 12.07 uur en 16.09 uur verstuurd zijn. Omstreeks 13.29 uur heeft verdachte via Snapchat naar  de gebruiker van het account “ [account] ” onder andere de volgende berichten gestuurd: “Broer hij gaat plat”, “Dus ik ga straks met [naam 1] ”. Omstreeks 14.29 uur stuurt verdachte vervolgens: “Ga hem doodslaan” en “Ga hem spatten”. Als aan verdachte, omstreeks 15.37 uur, door de gebruiker van het Snapchat account “ [account] *” wordt gevraagd wat er vandaag aan de hand was, antwoordt verdachte: “Er is nog veel aan de hand. Die guy gaat plat. Hij gaat dood”. Later die dag, nadat het steekincident heeft plaatsgevonden, is omstreeks 23.34 uur vanaf de telefoon van verdachte een bericht verstuurd waarin is te lezen dat de gebruiker van de telefoon van verdachte aangeeft dat hij “hem” dood wil. Verdachte heeft tijdens de zitting verklaard dat hij het in deze berichten over het slachtoffer [slachtoffer] had.




Beoordeling

Verdachte heeft op de zitting van 18 februari 2022 verklaard dat hij alléén naar het [adres] is gegaan en dat het slachtoffer is aangevallen door een onbekende met een mes. Volgens verdachte moeten de berichten die hij vóór het incident heeft verstuurd niet letterlijk worden opgevat. Dit is volgens verdachte de manier waarop de jeugd van tegenwoordig communiceert als er sprake is van onenigheid. De berichten die ná het incident vanaf zijn telefoon zijn verstuurd, zijn volgens verdachte door een ander verstuurd. Gelet op de inhoud van de door verdachte verstuurde berichten en de overige bewijsmiddelen, in onderlinge samenhang bezien, acht de rechtbank deze verklaring van verdachte niet geloofwaardig. Verdachte heeft geen handen en voeten gegeven aan zijn verklaring en kan, bijvoorbeeld, niet zeggen wie zijn telefoon in zijn bezit zou hebben gehad. De rechtbank zal de verklaring van verdachte dan ook ter zijde schuiven. 



Uit de door verdachte verstuurde berichten leidt de rechtbank af dat verdachte het plan had om, samen met anderen, het slachtoffer te doden. Op basis van de filmpjes en de verklaring van de buurtbewoner kan worden vastgesteld dat verdachte in ieder geval met één ander (‘persoon 4’) nauw en bewust heeft samengewerkt en heeft geprobeerd om het voorgenomen misdrijf (het doden van het slachtoffer) daadwerkelijk uit te voeren. Verdachte en zijn medeverdachte stonden gebogen over het slachtoffer en schouder aan schouder, terwijl de medeverdachte met een mes in zijn hand steekbewegingen heeft gemaakt richting het slachtoffer. Het slachtoffer heeft hierdoor steekverwondingen in zijn borst, in zijn rug, onder zijn oksel, achter zijn oor, en in zijn been en snijverwondingen in zijn arm opgelopen. 



Naar het oordeel van de rechtbank kan op basis van de hierboven genoemde feiten en omstandigheden worden bewezen dat verdachte zich, samen met een of meer anderen, heeft schuldig gemaakt aan poging tot moord (feit 1 primair). Uit de verstuurde berichten en de geweldshandelingen op het slachtoffer volgt reeds dat verdachte uitvoering heeft willen geven aan zijn voorgenomen besluit om het slachtoffer te doden. Daarbij heeft de verdachte tussen het nemen van het besluit, dat uit de berichten te lezen is, en de uitvoering tijd gehad om zich te bezinnen op zijn handelen en rekenschap te geven van de betekenis en de gevolgen van deze voorgenomen daad.



Op basis van deze bewijsmiddelen kan ook worden bewezen dat verdachte zich schuldig heeft gemaakt aan openlijke geweldpleging, zoals ten laste is gelegd onder feit 2. Nu uit de bewijsmiddelen niet blijkt dat verdachte het slachtoffer heeft geduwd en geslagen, zal verdachte van deze onderdelen worden vrijgesproken. 




Eendaadse samenloop 

De rechtbank is van oordeel dat sprake is geweest van eendaadse samenloop als bedoeld in artikel 55 van het Wetboek van Strafrecht, omdat het handelen van verdachte gelijktijdig zowel het medeplegen van poging moord als het openlijke geweldpleging oplevert. De rechtbank zal hier rekening mee houden bij de strafmaat.




3.3.2.

Bewezenverklaring zaak B





Feiten en omstandigheden

Taxichauffeur [benadeelde] heeft aangifte gedaan van mishandeling. Aangever heeft verklaard dat hij op 9 november 2021 een klant moest ophalen bij de [adres] . Deze klant heeft hem meerdere keren met zijn rechtervuist tegen zijn hoofd geslagen. Aangever voelde hierdoor pijn. De huisarts heeft een dag later een zwelling en rode strepen achter het linker oor en een zwelling en een rode streep op de linker onderkaak van aangever waargenomen. Op de zitting van 18 februari 2022 heeft verdachte bekend dat hij op aangever afliep en hem driemaal met zijn vuist in het gezicht heeft geslagen.




Beoordeling 

Op grond van de hierboven genoemde omstandigheden kan worden bewezen dat verdachte aangever heeft mishandeld door hem meerdere keren met zijn vuist tegen het hoofd te stompen. 
Verdachte zal van de overige tenlastegelegde handelingen worden vrijgesproken, omdat de aangifte op deze onderdelen onvoldoende steun vindt in andere stukken. 







4Bewezenverklaring


De rechtbank acht bewezen dat verdachte: 




Zaak A: 





Feit 1

op 13 april 2021 te Amsterdam, tezamen en in vereniging met een of meer anderen, ter uitvoering van het door verdachte voorgenomen misdrijf om [slachtoffer] opzettelijk en met voorbedachten rade van het leven te beroven, met dat opzet, na kalm beraad en rustig overleg, die [slachtoffer] meermalen met een mes heeft gestoken en/of gesneden in de borst, de rug, de arm, het been, het hoofd en onder de oksel, terwijl de uitvoering van dat voorgenomen misdrijf niet is voltooid;




Feit 2:

op 13 april 2021 te Amsterdam, met een ander of anderen, in de binnentuin gelegen achter het [adres] , openlijk in vereniging geweld heeft gepleegd tegen [slachtoffer] , welk geweld bestond uit het:

- vastpakken, trekken en schoppen van/aan voornoemde [slachtoffer] en
- meermalen steken en/of snijden met een mes in de borst, de rug, de arm, het been, het hoofd en onder de oksel van voornoemde [slachtoffer] ;



Zaak B:

op 9 november 2021 te Amsterdam [benadeelde] heeft mishandeld door die [benadeelde] meerdere keren met zijn vuist tegen het hoofd te stompen. 



Voor zover in de tenlastelegging taal- en/of schrijffouten staan, zijn deze verbeterd. Verdachte is hierdoor niet in de verdediging geschaad.





5Strafbaarheid van de feiten in zaak A


5.1.

Standpunt van de raadsman



De raadsman heeft zich bij een bewezenverklaring van het tenlastegelegde in zaak A op het standpunt gesteld dat verdachte moet worden ontslagen van alle rechtsvervolging, omdat hem een geslaagd beroep op noodweer toekomt. Daartoe heeft de raadsman aangevoerd dat verdachte door het slachtoffer werd aangevallen met een mes. Verdachte werd gestoken in zijn knie en is ook geraakt op zijn borst. Vervolgens heeft verdachte het mes kunnen afpakken. Pas daarna is het slachtoffer door een onbekende (‘persoon 4’) met het mes verwond. Doordat verdachte door het slachtoffer – in groepsverband – werd aangevallen met een mes, verkeerde verdachte in de veronderstelling dat hij neergestoken zou worden. De raadsman stelt zich dan ook op het standpunt dat verdachte onder deze omstandigheden in redelijkheid kon menen dat hij zich moest verdedigen tegen een ogenblikkelijke wederrechtelijke aanranding van zijn lijf. Daarbij is voldaan aan de subsidiariteitseis. Ook aan de proportionaliteitseis is voldaan, omdat het handelen van verdachte in een redelijke verhouding stond tot de ernst van het dreigende gevaar dat hij door het slachtoffer neergestoken zou worden.




5.2.

Standpunt van de officier van justitie



De officier van justitie heeft zich op het standpunt gesteld dat het noodweerverweer moet worden verworpen, omdat niet aan de eis van proportionaliteit is voldaan. Uit de verstuurde berichten kan worden afgeleid dat het verdachte en zijn medeverdachten waren die de confrontatie hebben opgezocht. Aannemelijk is geworden dat verdachte in zijn knie is gestoken vóórdat het steekincident – zoals zichtbaar is op de beelden – zich heeft afgespeeld. Het handelen van verdachte staat echter niet in een redelijke verhouding tot de ernst van de aanranding. 




5.3.

Oordeel van de rechtbank



Het beroep op noodweer slaagt niet. Hoewel aannemelijk is geworden dat verdachte in zijn knie is gestoken vóórdat de gebeurtenissen die zichtbaar zijn op de beelden hebben plaatsgevonden, is zoals reeds overwogen op de beelden te zien dat het slachtoffer probeert weg te komen terwijl verdachte hem vasthoudt. Ook zijn verdachte en zijn medeverdachte diegene geweest die het slachtoffer aanvallend en gewapend met een mes te lijf zijn gegaan, terwijl het slachtoffer al op de grond lag. Daarmee is een noodweersituatie niet aannemelijk geworden. 






6Strafbaarheid van het feit in zaak B


Volgens verdachte moest hij zichzelf verdedigen, omdat aangever zijn beide handen had vastgepakt en zijn pols had omgedraaid. De rechtbank verwerpt dit beroep op noodweer. In het geval dat aangever de handen van verdachte heeft vastgepakt, was zijn rechterhand weer los toen hij aangever meermalen met zijn vuist in het gezicht stompte. Van een noodweersituatie was dan ook geen sprake (meer). Bovendien is verdachte, nadat tussen hem en aangever een woordenwisseling was ontstaan, weggelopen en weer teruggelopen. 



Het bewezen geachte feit is volgens de wet strafbaar. Het bestaan van een rechtvaardigingsgrond is niet aannemelijk geworden. 





7Strafbaarheid van verdachte


Er is geen omstandigheid aannemelijk geworden die de strafbaarheid van verdachte uitsluit. Verdachte is dan ook strafbaar.





8Motivering van de straf


8.1.

Eis van de officier van justitie



De officier van justitie heeft gevorderd dat verdachte zal worden veroordeeld tot een gevangenisstraf van 4 jaren, met aftrek van voorarrest, waarvan 1 jaar voorwaardelijk, met een proeftijd van twee jaar. Daarnaast heeft zij gevorderd dat aan het voorwaardelijk strafdeel – naast de algemene voorwaarden – de bijzondere voorwaarden worden verbonden, zoals door Reclassering Nederland in de adviesrapportage van 4 februari 2022 is geadviseerd. Tot slot heeft de officier van justitie gevorderd om het bevel tot schorsing van de voorlopige hechtenis van 16 april 2021 op te heffen op de datum van de uitspraak. 




8.2.

Strafmaatverweer van de raadsman



De raadsman heeft verzocht om – bij een bewezenverklaring – met oplegging van een geheel voorwaardelijke gevangenisstraf, eventueel in combinatie met een taakstraf, te volstaan. Oplegging van een onvoorwaardelijke gevangenisstraf zouden de positieve ontwikkelingen in het leven van verdachte doorkruisen. Verdachte volgt een opleiding en heeft afstand genomen van personen die zijn leven negatief beïnvloeden. Vanwege de persoonlijke omstandigheden van verdachte moet de vordering tot opheffing van bevel tot schorsing van de voorlopige hechtenis worden afgewezen. 




8.3.

Oordeel van de rechtbank



De hierna te noemen strafoplegging is in overeenstemming met de ernst van het bewezen geachte, de omstandigheden waaronder dit is begaan en de persoon van verdachte, zoals daarvan ter terechtzitting is gebleken.



De rechtbank heeft bij de keuze tot het opleggen van een vrijheidsbenemende straf en bij de vaststelling van de duur daarvan in het bijzonder het volgende laten meewegen.




Ernst van de feiten

Verdachte heeft zich in zaak A, samen met een of meer anderen, schuldig gemaakt aan poging moord en aan het plegen van openlijk geweld. Het slachtoffer [slachtoffer] heeft als gevolg van het bewezenverklaarde steek- en snijverwondingen opgelopen. Uit de verklaringen van de moeder van het slachtoffer komt naar voren dat het steekincident grote impact op het slachtoffer heeft (gehad). Ook op de rest van de familie heeft het steekincident emotioneel gezien indruk gemaakt. Poging tot moord is een buitengewoon ernstig misdrijf. Tevoren heeft verdachte  het plan opgevat om het slachtoffer te gaan doden en ter plaatse is ernstig geweld op het slachtoffer toegepast. Verdachte mag van geluk spreken dat het slachtoffer niet aan zijn verwondingen is overleden.
In zaak B heeft verdachte zich schuldig gemaakt aan mishandeling van een taxichauffeur. Als gevolg van het handelen van verdachte heeft het slachtoffer [benadeelde] letsel opgelopen en pijn ondervonden. Uit de vordering van de benadeelde partij blijkt dat het slachtoffer als gevolg van het handelen van verdachte last heeft gehad van gevoelens van angst en onveiligheid op straat. 
Omdat beide geweldsincidenten plaatsvonden op klaarlichte dag, in woonwijken in Amsterdam, zijn onschuldige voorbijgangers ongevraagd geconfronteerd met het geweld. Dit kan ook bij hen hebben geleid tot gevoelens van angst en onveiligheid. 



Uit het strafblad van verdachte van 18 januari 2022 komt naar voren dat dit niet de eerste keer is dat verdachte zich schuldig heeft gemaakt aan een geweldsdelict. In november 2017 is aan verdachte door de meervoudige strafkamer van de rechtbank Amsterdam, onder andere vanwege diefstal met geweld in vereniging (straatroof), een geheel voorwaardelijke jeugddetentie van 40 dagen met bijzondere voorwaarden opgelegd en een werkstraf. 




Persoon van verdachte

De rechtbank heeft gekeken naar het door reclasseringswerker mevrouw L. Snijder opgestelde adviesrapport van 4 februari 2022. Hierin is, zakelijk weergegeven, het volgende gerapporteerd. Gelet op het strafblad van verdachte is sprake van een beginnend delictpatroon op het gebied van agressiedelicten. Doordat de reclassering onvoldoende zicht heeft op de totstandkoming van de tenlastegelegde agressiedelicten, vindt de reclassering het moeilijk om gedegen uitspraken te doen over het bestaan van (eventuele) risicofactoren. Volgens de reclassering is echter sprake van een aantal zorgelijke factoren. Mogelijk heeft verdachte problemen op het gebied van agressieregulatie, verdachte is beïnvloedbaar en er is (deels) sprake van een negatief sociaal netwerk. Gelet op deze omstandigheden wordt het risico op recidive en het risico op letselschade ingeschat als gemiddeld. 
Er zijn ook positieve factoren. Verdachte heeft zinvolle dagbesteding en hij heeft zijn financiën op orde. Verdachte is bij beslissing van deze rechtbank van 16 april 2021 in zaak A uit zijn voorlopige hechtenis geschorst. Verdachte houdt zich aan de bijzondere voorwaarden die in het kader van zijn schorsing aan hem zijn opgelegd. Verdachte vindt hulp en begeleiding door de reclassering niet nodig, maar heeft aangegeven dat hij wél hieraan zal meewerken. 
Bij een bewezenverklaring vindt de reclassering behandeling en diagnostiek noodzakelijk, omdat onduidelijk is gebleven welke factoren in dat geval aan het agressieve delictgedrag van verdachte ten grondslag hebben gelegen. De reclassering vindt het van belang dat de voorwaarden, die in het kader van zijn schorsing aan verdachte zijn opgelegd blijven voortduren. Op basis van het gesprek met verdachte en de informatie uit het eindverslag van het toezicht van de Jeugdbescherming van 2018, komt naar voren dat verdachte niet functioneert op een verstandelijk beperkt niveau. Verdachte gedraagt zich leeftijdsadequaat. De reclassering vindt het daarom niet nodig om verdachte via het jeugdstrafrecht te berechten. 
Bij een bewezenverklaring wordt – met toepassing van het volwassenenstrafrecht – geadviseerd om een (deels) voorwaardelijke straf op te leggen, met daaraan verbonden de volgende bijzondere voorwaarden: een meldplicht, ambulante behandeling, meewerken aan het verkrijgen en behouden van dagbesteding en een contactverbod met het slachtoffer [slachtoffer] . 




De straf

Alles afwegende zal de rechtbank – in overeenstemming met de eis van de officier van justitie –  overgaan tot oplegging van een gevangenisstraf van 4 jaren, met aftrek van voorarrest, waarvan 1 jaar voorwaardelijk, met een proeftijd van 2 jaar. De rechtbank zal aan het voorwaardelijk strafdeel de bijzondere voorwaarden verbinden die door de reclassering zijn geadviseerd. 
Hoewel alleen al voor de bewezenverklaarde poging moord in verenging het onvoorwaardelijk strafdeel hoger had kunnen zijn, heeft de rechtbank bij het bepalen van de strafmaat ook rekening gehouden met de jonge leeftijd van verdachte en het advies van de reclassering dat behandeling en diagnostiek nodig is. Verder heeft de rechtbank meegewogen dat in zaak A sprake is van eendaadse samenloop. In het nadeel van verdachte heeft de rechtbank laten meewegen dat hij geen verantwoordelijkheid heeft genomen voor zijn delictgedrag en dat hij de schuld van de door hem gepleegde agressiedelicten buiten zichzelf legt. 



De rechtbank zal het bevel tot schorsing van de voorlopige hechtenis van 16 april 2021 opheffen. 






9Beslag


Onder verdachte zijn de volgende voorwerpen inbeslaggenomen:




 STK Sigaret (Omschrijving: G6047381)


1 STK Zak (Omschrijving: G6047399, Zak diverse kleding)


1 STK Mes (Omschrijving: G6047415, zwart, merk: Keuken mes)




9.1.

Standpunt van de officier van justitie



De officier van justitie heeft zich op het standpunt gesteld dat het mes moet worden onttrokken aan het verkeer. De sigaret en de zak met kleding moeten worden bewaard ten behoeve van de rechthebbende(n).




9.2.

Standpunt van de verdediging



De verdediging heeft geen standpunt ingenomen ten aanzien van het beslag. 




9.3.

Oordeel van de rechtbank 



Het mes wordt onttrokken aan het verkeer en is daarvoor vatbaar, aangezien het in zaak A bewezengeachte (onder andere) met dit mes is begaan en dit voorwerp van zodanige aard is dat het ongecontroleerde bezit daarvan in strijd is met de wet en het algemeen belang.



De sigaret en de zak met kleding moeten worden bewaard ten behoeve van de rechthebbende(n). 






10Ten aanzien van de benadeelde partij en de schadevergoedingsmaatregel


De heer [medewerker] , medewerker van Slachtofferhulp Nederland, heeft op de zitting namens de benadeelde partij [benadeelde] , € 7.749,00 gevorderd aan vergoeding van materiële schade en € 600,00 aan vergoeding van immateriële schade, te vermeerderen met de wettelijke rente en met oplegging van de schadevergoedingsmaatregel. Hij heeft de vordering ter terechtzitting toegelicht en benadrukt dat de gevorderde  schade rechtstreeks verband houdt met het bewezenverklaarde.



10.1.

Standpunt van de officier van justitie




De officier van justitie heeft zich, primair, op het standpunt gesteld dat de gevorderde materiële schadevergoeding in zijn geheel moet worden toegewezen. De gevorderde immateriële schadevergoeding moet worden toegewezen tot een bedrag van € 200,00, omdat niet kan worden uitgesloten dat de benadeelde partij ook gewelddadig gedrag heeft vertoond. 



Subsidiair heeft de officier van justitie verzocht om de benadeelde partij ten aanzien van de gevorderde materiele schadevergoeding die ziet op gederfde inkomsten (€ 7.599,00) niet-ontvankelijk te verklaren in zijn vordering. 



Het te vergoeden bedrag moet, vermeerderd met de wettelijke rente en met oplegging van de schadevergoedingsmaatregel, worden toegewezen.




10.2.

Standpunt van de raadsman



De raadsman heeft verzocht om de vordering tot schadevergoeding af te wijzen. Er kan geen rechtstreeks verband worden vastgesteld tussen de door de aangever gestelde geleden schade en het tenlastegelegde. Hij heeft benadrukt dat zowel de materiële als de immateriële schade onvoldoende is onderbouwd en dat sprake is van eigen schuld aan de zijde van aangever, waarbij aan verdachte letsel is toegebracht. Subsidiair heeft de raadsman bepleit dat de vordering niet-ontvankelijk wordt verklaard.




10.3.

Oordeel van de rechtbank




Toewijsbare schade

Vast staat dat aan de benadeelde partij als gevolg van het bewezenverklaarde in zaak B rechtstreeks materiële schade is toegebracht wegens kosten voor de reparatie van zijn  telefoon (€ 150,00). De gevorderde materiële schade die ziet op deze schadepost zal dan ook worden toegewezen, te vermeerderen met de wettelijke rente vanaf 9 november 2021.



Daarnaast heeft de benadeelde partij, op grond van artikel 6:106, eerste lid van het Burgerlijk Wetboek, recht op een naar billijkheid vast te stellen vergoeding van de immateriële schade. Op grond van de door de benadeelde partij gestelde omstandigheden en rekening houdend met de vergoedingen die in soortgelijke zaken worden toegekend, begroot de rechtbank de immateriële schade naar billijkheid op € 200,00. Dit bedrag zal, vermeerderd met de wettelijke rente vanaf 9 november 2021 worden toegewezen. 




Niet-ontvankelijke schade

De benadeelde partij zal voor het overige in zijn vordering tot immateriële schade en zijn vordering die ziet op materiële schade vanwege gederfde inkomsten (€ 7.599) niet-ontvankelijk worden verklaard, omdat deze schade onvoldoende onderbouwd is en verdere behandeling van de vordering een onevenredige belasting van het strafgeding zou opleveren. De benadeelde partij kan het niet-ontvankelijke deel van zijn vordering bij de burgerlijke rechter aanbrengen. 




Schadevergoedingsmaatregel

In het belang van de benadeelde partij wordt, als extra waarborg voor betaling, de schadevergoedingsmaatregel aan verdachte opgelegd, zodat de benadeelde partij de opgelopen schade niet zelf hoeft te innen en de schade ook vergoed krijgt als verdachte die niet kan betalen. 



De rechtbank bepaalt dat het te vergoeden schadebedrag van in totaal € 350,00 wordt vermeerderd met de wettelijke rente vanaf het moment dat de schade is ontstaan (9 november 2021). 



Bij gebreke van betaling en verhaal kan gijzeling worden toegepast van 7 dagen.






11Toepasselijke wettelijke voorschriften


De op te leggen straf en maatregelen zijn gegrond op de artikelen 14a, 14b, 14c, 36b, 36c, 36f, 45, 47, 55, 57, 141, 289 en 300 van het Wetboek van Strafrecht.





12Beslissing


De rechtbank komt op grond van het voorgaande tot de volgende beslissing.



Verklaart bewezen dat verdachte het ten laste gelegde heeft begaan zoals hiervoor in rubriek 4 is vermeld.



Verklaart niet bewezen wat aan verdachte meer of anders is ten laste gelegd dan hiervoor is bewezen verklaard en spreekt verdachte daarvan vrij.



Het bewezen verklaarde levert op:




Zaak A feiten 1 primair en 2:


eendaadse samenloop van:


medeplegen van poging tot moord 


en;


openlijk in vereniging geweld plegen tegen personen





Zaak B:


mishandeling




Verklaart het bewezene strafbaar.



Verklaart verdachte, [verdachte], daarvoor strafbaar.



Veroordeelt verdachte tot een gevangenisstraf voor de duur van 4 (vier) jaren.



Beveelt dat de tijd die door veroordeelde voor de tenuitvoerlegging van deze uitspraak in verzekering en in voorlopige hechtenis is doorgebracht, bij de tenuitvoerlegging van die straf in mindering gebracht zal worden.



Beveelt dat een gedeelte, groot 1 (één) jaar, van deze gevangenisstraf niet tenuitvoergelegd zal worden, tenzij later anders wordt gelast. 



Stelt daarbij een proeftijd van 2 (twee) jaren vast. 



De tenuitvoerlegging kan worden gelast indien de veroordeelde zich voor het einde van de proeftijd schuldig maakt aan een strafbaar feit.



De tenuitvoerlegging kan ook worden gelast indien de veroordeelde gedurende de proeftijd de hierna vermelde bijzondere voorwaarden niet naleeft.




Stelt als bijzondere voorwaarden dat de veroordeelde:


- zich meldt bij Reclassering Nederland op het adres Wibautstraat 12. Veroordeelde blijft zich melden op afspraken met de reclassering, zo vaak en zolang de reclassering dat nodig vindt;

- een behandeling volgt gericht op agressieregulatie bij de Waag of een soortgelijke zorgverlener, te bepalen door de reclassering. De behandeling start wanneer de reclassering dat nodig acht. De behandeling duurt de gehele proeftijd of zoveel korter als de reclassering dat nodig vindt. Veroordeelde houdt zich aan de huisregels en de aanwijzingen die de zorgverlener geeft voor de behandeling;

- zich begeleidbaar en meewerkend opstelt voor het verkrijgen en behouden van een passende dagbesteding, in de vorm van een betaalde (bij)baan dan wel een opleiding;

- op geen enkele wijze - direct of indirect - contact zoekt met het slachtoffer in de zaak met parketnummer 13/103067-21 ( [slachtoffer] , geboren op [geboortedatum] ), zolang het Openbaar Ministerie dit verbod nodig vindt. 


Geeft aan Reclassering Nederland de opdracht als bedoeld in artikel 14c, zesde lid, van het Wetboek van Strafrecht toezicht te houden op de naleving van de voorwaarden en de veroordeelde ten behoeve daarvan te begeleiden. De politie zal toezicht houden op de naleving van het contactverbod.




Voorwaarden daarbij zijn dat de veroordeelde gedurende de proeftijd: 


- ten behoeve van het vaststellen van zijn identiteit medewerking zal verlenen aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;

- medewerking verleent aan het reclasseringstoezicht, bedoeld in artikel 14c, zesde lid, van het Wetboek van Strafrecht, daaronder begrepen de medewerking aan huisbezoeken;

- zich meldt bij voornoemde reclasseringsinstelling zo vaak en zolang als de reclassering dit noodzakelijk acht.



Verklaart onttrokken aan het verkeer: 

3. 1 STK Mes (Omschrijving: G6047415, zwart, merk: Keuken mes)



Gelast te bewaren ten behoeve van de rechthebbende(n):




1. 1 STK Sigaret (Omschrijving: G6047381)


2. 1 STK Zak (Omschrijving: G6047399, Zak diverse kleding)




Wijst de vordering van de benadeelde partij [benadeelde] toe tot een bedrag van € 150,00 (honderdvijftig euro) aan vergoeding van materiële schade en € 200,00 (tweehonderd euro) aan vergoeding van immateriële schade, te vermeerderen met de wettelijke rente daarover vanaf het moment van het ontstaan van de schade (9 november 2021) tot aan de dag van de algehele voldoening.




Veroordeelt verdachte tot betaling van het toegewezen bedrag aan [benadeelde] voornoemd.



Veroordeelt verdachte voorts in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil. 



Bepaalt dat de benadeelde partij voor het overige niet-ontvankelijk in zijn vordering is.



Legt verdachte de verplichting op ten behoeve van [benadeelde] aan de Staat € 350,00 (driehonderdvijftig euro) te betalen, te vermeerderen met de wettelijke rente daarover vanaf het moment van het ontstaan van de schade (9 november 2021) tot aan de dag van de algehele voldoening. Bij gebreke van betaling en verhaal kan gijzeling worden toegepast voor de duur van 7 dagen. De toepassing van die gijzeling heft de betalingsverplichting niet op.



Bepaalt dat, indien en voor zover verdachte aan een van de genoemde betalingsverplichtingen heeft voldaan, daarmee de andere is vervallen.




Heft op het bevel tot schorsing van de voorlopige hechtenis.




Dit vonnis is gewezen door
mr. R.A. Overbosch, 								    	voorzitter,
mrs. H.E. Hoogendijk en C.M. Georgiades, 		 			       	   rechters,
in tegenwoordigheid van mr. K.P.M. Smeets, 	                             		    griffier,
en uitgesproken op de openbare terechtzitting van deze rechtbank van 4 maart 2022.



Voor zover niet anders vermeld, wordt in de hierna volgende voetnoten telkens verwezen naar bewijsmiddelen die zich in het aan deze zaak ten grondslag liggende dossier, met nummer 2021076734 (zaak A, onderzoek “Sjowme”) bevinden, volgens de in dat dossier toegepaste nummering. Tenzij anders vermeld, gaat het daarbij om processen-verbaal, in de wettelijke vorm opgemaakt door daartoe bevoegde opsporingsambtenaren. De inhoud van de processen-verbaal is telkens zakelijk weergegeven.


De verklaring van verdachte zoals afgelegd ter terechtzitting van 18 februari 2022.


 Een proces-verbaal van bevindingen, opgemaakt op 13 april 2021 door verbalisanten [verbalisant] , [verbalisant] en [verbalisant] , met nummer PL1300-2021076734-2, doorgenummerde pagina’s 10-11.


Een proces-verbaal van bevindingen, opgemaakt op 13 april 2021 door verbalisanten [verbalisant] en [verbalisant] , met nummer PL1300-2021076734-5, doorgenummerde pagina 2.


 Een proces-verbaal van bevindingen, opgemaakt op 15 april 2021 door verbalisant [verbalisant] , met nummer PL1300-2021076734, doorgenummerde pagina’s 42-54 (incl. stills).


 De verklaring van verdachte zoals afgelegd ter terechtzitting van 18 februari 2022.


 Een proces-verbaal van bevindingen, opgemaakt op 15 april 2021 door verbalisant [verbalisant] , met nummer PL1300-2021076734, doorgenummerde pagina’s 43 en 49, laatste alinea’s. 


Een proces-verbaal van bevindingen, opgemaakt op 14 april 2021 door verbalisant [verbalisant] , met nummer PL1300-2021076734, doorgenummerde pagina’s 24-25.


Een proces-verbaal van bevindingen, opgemaakt op 14 april 2021 door verbalisant [verbalisant] , met nummer PL1300-2021076734-10, doorgenummerde pagina 14.


 De verklaring van verdachte zoals afgelegd ter terechtzitting van 18 februari 2022.


Een geschrift: bijlage bij proces verbaal uitlezen telefoon [verdachte] , met nummer 2021076734, doorgenummerde pagina’s B005-B010. 


Een proces-verbaal van bevindingen, opgemaakt op 1 september 2021 door verbalisant [verbalisant] , met nummer 2021076734, doorgenummerde pagina 68.


Een proces-verbaal van bevindingen, opgemaakt op 1 september 2021 door verbalisant [verbalisant] , met nummer 2021076734, doorgenummerde pagina’s 68-70.


De verklaring van verdachte zoals afgelegd ter terechtzitting van 18 februari 2022.


Voor zover niet anders vermeld, wordt in de hierna volgende voetnoten telkens verwezen naar bewijsmiddelen die zich in het aan deze zaak ten grondslag liggende dossier, met nummer 2021230865 (zaak B) bevinden, volgens de in dat dossier toegepaste nummering. Tenzij anders vermeld, gaat het daarbij om processen-verbaal, in de wettelijke vorm opgemaakt door daartoe bevoegde opsporingsambtenaren. De inhoud van de processen-verbaal is telkens zakelijk weergegeven.


Een proces-verbaal van aangifte door [benadeelde] , opgemaakt op 9 november 2021 door verbalisant [verbalisant] , met nummer PL1300-2021230695-3, doorgenummerde pagina’s 1-3.


 Een geschrift: een brief van huisartsenpraktijk [praktijk] te Amsterdam, opgesteld door huisarts [huisarts] op 10 november 2021, met nummer 2021230695, ongenummerd. 


De verklaring van verdachte zoals afgelegd ter terechtzitting van 18 februari 2022.


",Rechtbank Amsterdam,2022-03-04,2022-03-04,13/103067-21 (A) en 13/304245-21 (B),Uitspraak,,,Strafrecht,Eerste aanleg - meervoudig,"
Een 21-jarige man is veroordeeld tot 4 jaar gevangenisstraf waarvan 1 jaar voorwaardelijk onder meer voor poging tot moord in vereniging en openlijk geweld in vereniging op 13 april 2021 in Amsterdam-Zuidoost
","

Rechtspraak.nl

",Een 21-jarige man is veroordeeld tot 4 jaar gevangenisstraf waarvan 1 jaar voorwaardelijk onder meer voor poging tot moord in vereniging en openlijk geweld in vereniging op 13 april 2021 in Amsterdam-Zuidoost
618,ECLI:NL:RBOBR:2022:711,,Rechtbank Oost-Brabant,2022-03-04,2022-03-01,20/583,Uitspraak,,,,,,,No summary available
619,ECLI:NL:RBZWB:2022:1106,"

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02/239820-20  




vonnis van de meervoudige kamer van 4 maart 2022




in de strafzaak tegen 





          [verdachte]
        

geboren op [geboortedag] te [geboorteplaats]
wonende te [adres verdachte]
raadsman mr. C. Crince Le Roy, advocaat te Amsterdam





1Onderzoek van de zaak
De zaak is inhoudelijk behandeld op de zitting van 18 februari 2022, waarbij de officier van justitie, mr. Simpelaar, en de verdediging hun standpunten kenbaar hebben gemaakt.




2De tenlastelegging
De tenlastelegging is gewijzigd overeenkomstig artikel 313 van het Wetboek van Strafvordering. De tenlastelegging is als bijlage I aan dit vonnis gehecht. 


De verdenking komt er, kort en feitelijk weergegeven, op neer dat 
verdachte op 19 september 2020 in Breda samen met anderen onder meer flessen lachgas heeft gestolen van [naam 1] en/of [naam 2] en daarbij geweld heeft gebruikt tegen [naam 2] .





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte samen met vier anderen, met geweld en met dreiging met geweld, in Breda [naam 2] (hierna: [naam 2] ) heeft overvallen. Zij baseert zich daarbij in het bijzonder op de verklaring van verdachte ter terechtzitting dat hij bij de overval betrokken was, de verklaringen van [naam 2] en [naam 1] (hierna: [naam 1] ) bij de rechter-commissaris, de verklaring van getuige [naam getuige] en de processen-verbaal waaruit volgt dat verdachte kort na de overval met enkele medeverdachten de Marktflat in vlucht.  



4.2


Het standpunt van de verdediging

De verdediging refereert zich aan het oordeel van de rechtbank ten aanzien van de bewezenverklaring, met uitzondering van het deel dat ziet op het gebruik van het wapen. Verdachte was niet degene die het wapen heeft gebruikt en heeft ook geen kennis gehad van het gebruik van een wapen door iemand anders. Hij heeft derhalve geen opzet gehad op het gebruik van het wapen. Verzocht wordt verdachte hiervan partieel vrij te spreken. 



4.3


Het oordeel van de rechtbank 

Verdachte heeft ter zitting verklaard dat hij bij de overval betrokken was, in die zin dat hij daarbij tanks heeft overgeladen naar de vluchtauto (Polo) en is weggerend toen de Polo werd klemgereden. Het was niet zijn plan, maar hij heeft er wel aan bijgedragen en hij wist van tevoren dat er een overval zou plaatsvinden.



Slachtoffer [naam 2] heeft daarover het volgende verklaard. Hij werd die nacht rond 02:50 uur gebeld door een jongen die zich bij [voetbalvereniging] in Breda bevond en die 4 kilogram lachgas bestelde. [naam 2] is daarop met zijn bus naar de voetbalvereniging gereden en zag daar een rode Fiat en een zwarte Polo. Hij is in de richting van de Polo gereden, uitgestapt en zag toen een jongen zonder gezichtsbedekking die de bestelling kwam afnemen. [naam 2] wilde vervolgens de bus aan de achterzijde openen toen hij van achteren bij zijn nek werd vastgepakt en naar de grond werd getrokken. Terwijl de jongen zonder gezichtsbedekking een wapen op [naam 2] gericht hield, zijn andere jongens uit de Polo gestapt en hebben lachgasflessen uit de bus overgeladen in de Polo. Eén jongen is in de Polo blijven zitten. Getuige [naam getuige] die in de Fiat zat, heeft verklaard dat een geweer werd gericht op degene die op de grond lag. Naast lachgasflessen zijn een pet, slippers, een nektas met daarin € 800,- (waarvan € 500,- van zijn broer [naam 1] was) en een zwarte en een gele jas (merk: Peuterey) van [naam 2] weggenomen. Verder is nog een identiteitsbewijs weggenomen. Vervolgens zijn de overvallers met de Polo weggereden. 

          [naam 1] heeft verklaard dat zijn broertje (rechtbank: [naam 2] ) hem na de overval heeft gebeld. Hij is toen naar [naam 2] toegegaan en heeft het kenteken en de vluchtrichting van de Polo doorgegeven aan de politie.



Om 03.18 uur werden verbalisanten naar de plaats gestuurd waar volgens een melding kort tevoren een lachgasverkoper is overvallen. Rijdend over de Graaf Hendrik III-laan in de richting van de Willem van Oranjelaan in Breda, zagen zij een zwarte Volkswagen Polo hen tegemoetkomen. Hierop keerden de verbalisanten, volgden zij de Polo en zagen zij dat het kenteken overeenkwam met het kenteken van de vluchtauto dat aan hen was doorgegeven. Toen de Polo op de Boeimeersingel vaart minderde, zagen de verbalisanten vier personen uit die auto wegrennen en hielden zij de bestuurder, [mede verdachte 1] , aan. In de Polo troffen zij een spijkerjas, een autosleutel, sandalen en dertien lachgasflessen aan. Kort hierna wees een krantenbezorger de verbalisanten in de richting van de nabijgelegen Markflat aan de Jan Nieuwenhuyzenstraat, waar hij een gele jas en een witte pet op de galerij had zien liggen.  [naam 1] heeft op foto’s de in de Polo aangetroffen slippers (ook aangeduid als sandalen) en een in de Markflat gevonden gele jas en wit petje herkend. Op het dak van deze flat werd even later [mede verdachte 2] aangetroffen en onder hem, op het gras bij die flat, vond de politie een zwart schoudertasje. Ook dat is door [naam 1] herkend. 

          [verbalisant] heeft verdachte, [mede verdachte 3] en [mede verdachte 2] herkend op camerabeelden van die eerder genoemde Markflat. Zij - en een onbekend gebleven vierde man - komen in een tijdsbestek van 18 seconden - tussen 03:20:05 en 03:20:23 uur - de flat binnen. Eerst volgt de onbekend gebleven man [mede verdachte 3] wanneer hij de trap opgaat en kort daarna komen [mede verdachte 2] en verdachte de flat binnen, kijkt [mede verdachte 2] naar verdachte en wijst naar de trap, waarna ook zij samen de trap oplopen.
Rond 08.00 uur die ochtend trof een verbalisant op aanwijzingen van een getuige op het wegdek van de Graaf Hendrik III-laan een vuurwapen, zwart met bruine kolf, en munitie aan. Dit was op het punt op de vluchtroute waar de politie de Polo in het oog kreeg en ging achtervolgen. Uit onderzoek naar het wapen en de munitie blijkt dat deze echt zijn. Het aangetroffen vuurwapen vertoont grote overeenkomsten met op de telefoon van [mede verdachte 1] aangetroffen afbeeldingen, terwijl het een vrij specifiek vuurwapen is, gelet op de bruine kolf.



De rechtbank acht op grond van het voorgaande de diefstal met geweld zoals tenlastegelegd onder feit 1 wettig en overtuigend bewezen. 



Ten aanzien van de verzochte partiële vrijspraak voor het wapengebruik overweegt de rechtbank als volgt.
De rechtbank is van oordeel dat is komen vast te staan dat voor verdachte in ieder geval vooraf duidelijk was dat het plan bestond een overval op een lachgasverkoper te plegen. Aan dat plan is vervolgens door verdachte en zijn medeverdachten ook gezamenlijk uitvoering gegeven. Er was aldus sprake van een nauwe en bewuste samenwerking gericht op het plegen van een overval. Verdachte heeft ter terechtzitting weliswaar verklaard dat hij niet wist welk specifiek wapen er zou worden gebruikt, maar dat hij er wel rekening mee hield dat er ‘een’ wapen zou worden gehanteerd, waarbij hij als mogelijke wapens een mes, een vuurwapen of een honkbalknuppel noemde. De rechtbank is onder deze omstandigheden van oordeel dat het gebruik van een vuurwapen een zodanig voorzienbaar gevolg was van het ook bij verdachte bekende plan om een overval te plegen, dat hij bewust de aanmerkelijke kans heeft aanvaard dat er een vuurwapen zou worden gebruikt. Geconcludeerd wordt dan ook dat bij verdachte het voorwaardelijk opzet aanwezig was op het gebruik van het vuurwapen. Het verweer tot partiële vrijspraak wordt verworpen. 



4.4


De bewezenverklaring

De rechtbank acht wettig en overtuigend bewezen dat verdachte 



op 19 september 2020 te Breda tezamen en in vereniging met anderen, dertien flessen lachgas en een nektasje (inhoudende circa 800 euro) en een pet en een paar sandalen en twee jassen en een identiteitsbewijs en een sleutel, die aan een ander dan aan verdachte en/of zijn mededaders toebehoorden, heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan en vergezeld van geweld en bedreiging met geweld tegen [naam 2] , gepleegd met het oogmerk om die diefstal voor te bereiden of gemakkelijk te maken, door

- die [naam 2] bij zijn nek vast te pakken en die [naam 2] vervolgens naar de grond te werken en
- een vuurwapen,  op die [naam 2] te richten.


Voor zover er in de tenlastelegging kennelijke taal- en/of schrijffouten voorkomen, zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van het feit uitsluiten. Dit levert het in de beslissing genoemde strafbare feit op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte op te leggen, met inachtneming van toepassing van het jeugdstrafrecht, een jeugddetentie voor de duur van negen maanden, met aftrek van het voorarrest, waarvan vier maanden voorwaardelijk, met een proeftijd van twee jaar. De officier van justitie vordert hierbij als bijzondere voorwaarden aan verdachte op te leggen begeleiding door de jeugdreclassering, ambulante behandeling bij Fivoor en dat verdachte zich in dient te zetten tot het verkrijgen van een structurele dagbesteding. 



6.2


Het standpunt van de verdediging

De verdediging heeft zich op het standpunt gesteld dat volstaan kan worden met een straf zoals geëist.



6.3


Het oordeel van de rechtbank

Verdachte heeft zich in september 2020 samen met vier anderen schuldig gemaakt aan een gewapende nachtelijke overval op lachgasverkoper [naam 2] , waarbij [naam 2] onder het mom van een lachgastransactie naar een afgelegen parkeerterrein is gelokt. Daar is hij door verdachte en zijn medeverdachten opgewacht, naar de grond gewerkt, bedreigd met een vuurwapen en van zijn lachgasflessen beroofd. Uit de toelichting op de schadevergoedingsvordering van [naam 2] blijkt dat hij werd overdonderd en doodsangsten heeft uitgestaan tijdens de overval. Hij voelde zich ook machteloos omdat hij werd bedreigd met een vuurwapen en dacht dat hij zou worden doodgeschoten of ontvoerd. Hij heeft nog steeds nachtmerries waarin hij droomt dat hij wordt doodgemaakt. Deze gevolgen moeten voor verdachte en zijn medeverdachten voorzienbaar zijn geweest, maar dat heeft hen kennelijk niet weerhouden van de overval. De buit waar zij op uit waren, telde blijkbaar zwaarder. 



Uit het rapport van Reclassering Nederland van 25 juni 2021 blijkt onder meer dat jeugdreclassering William Schrikker Groep (WSG) al langer - ook ten tijde van het plegen van het delict - betrokken was bij verdachte. Dit heeft hem er echter niet van weerhouden om de overval te plegen. Er zijn zorgen over verschillende leefgebieden van verdachte, zoals dagbesteding, beïnvloedbaarheid door zijn sociale omgeving en een gemis aan vaardigheden om zijn leven op een delictvrije manier in te richten. De kans op recidive wordt dan ook ingeschat als gemiddeld. Verdachte toont zich gemotiveerd om aan zijn toekomst te werken, maar het lukt hem niet om daarnaar te handelen. Verdachte heeft zich maandenlang onttrokken aan het lopende toezicht, waardoor er lange tijd geen zicht op hem is geweest. 
Namens WSG is ter zitting aanvullend aangevoerd dat verdachte enkele weken voor de zitting weer contact met hen heeft opgenomen. Verdachte liet weten dat het niet goed met hem ging. Hij voelde zich depressief. Desgevraagd heeft hij aangegeven open te staan voor hulpverlening bij Fivoor. Hiervoor is hij nu aangemeld; zodra hier plek is, kan hij starten. Verdachte heeft zichzelf op eigen initiatief ook aangemeld op een school. WSG ziet dit alles als een positieve wending. Ondanks de omstandigheid dat de begeleiding niet altijd goed is verlopen, ziet WSG de samenwerking met verdachte met vertrouwen tegemoet. Geadviseerd wordt als bijzondere voorwaarden aan verdachte op te leggen begeleiding door de jeugdreclassering en ambulante behandeling bij Fivoor. Ook dient verdachte zich in te zetten voor dagbesteding/werk/school en het verkrijgen van een inkomen. Weliswaar is eerder geadviseerd het volwassenenstrafrecht toe te passen, maar WSG schat in dat zij als jeugdreclassering op dit moment - samen met verdachte - meer kunnen bereiken dan de volwassenenreclassering. 



De rechtbank zal gelet op voorgaande het jeugdstrafrecht toepassen. Zij acht in dit verband mede van belang dat verdachte, na aanvankelijk te hebben gezwegen, uitgebreid heeft verklaard over zijn eigen rol bij de overval. Dat maakt dat hij verantwoordelijkheid neemt voor zijn daden en zich leerbaar opstelt. 



Bij haar beslissing over de strafmaat zoekt de rechtbank aansluiting bij de binnen de rechtspraak ontwikkelde oriëntatiepunten voor straftoemeting van minderjarigen. Ook zal de rechtbank rekening houden met het strafblad van verdachte waaruit blijkt dat verdachte al meerder keren is veroordeeld voor het plegen van vermogensdelicten en artikel 63 van het Wetboek van Strafrecht van toepassing is.



Alles afwegend acht de rechtbank, met de officier van justitie, een gevangenisstraf voor de duur van negen maanden, met aftrek van voorarrest, waarvan vier maanden voorwaardelijk met een proeftijd van twee jaar passend en geboden. Het voorwaardelijke strafdeel dient als waarschuwing aan verdachte, om te voorkomen dat hij zich opnieuw schuldig maakt aan strafbare feiten. De rechtbank zal als bijzondere voorwaarden opleggen begeleiding door de jeugdreclassering, ambulante behandeling door Fivoor en dat verdachte zich dient in te zetten voor het verkrijgen van dagbesteding/werk/school en het verkrijgen van een inkomen.





7De benadeelde partij




            [naam 1]
          

De benadeelde partij [naam 1] vordert een schadevergoeding van € 7.324,- voor feit 1, waarvan € 5.500,- immateriële schade betreft en € 1.824,- materiële schade.



De rechtbank overweegt dat [naam 1] geen direct slachtoffer is bij feit 1. Niet hij maar zijn broertje [naam 2] werd immers overvallen. De rechtbank is daarom van oordeel dat voldoende verband tussen de gestelde immateriële schade en het bewezenverklaarde handelen van verdachte ontbreekt, zodat geen sprake is rechtstreeks toegebrachte schade.  De benadeelde partij zal daarom niet-ontvankelijk worden verklaard in dit deel van de vordering.



De rechtbank overweegt verder dat dat de behandeling van het materiële gedeelte van de vordering een onevenredige belasting van het strafgeding oplevert. Er bestaat onduidelijkheid over diverse posten. Zo is onduidelijk of en zo ja welk deel van het weggenomen geldbedrag de benadeelde partij inmiddels heeft teruggekregen en is onduidelijk hoe de rechtbank de post met kosten van een id-bewijs van een derde precies moet begrijpen. De benadeelde partij is niet ter zitting aanwezig geweest om de vordering toe te lichten. De aangifte waarin de materiële posten voor het eerst zijn genoemd is bovendien gedeeltelijk in strijd met de waarheid gedaan en de verdediging heeft de posten ook gemotiveerd betwist. Gelet op het voorgaande zal de benadeelde partij niet-ontvankelijk worden verklaard in dit gedeelte van de vordering. De vordering kan bij de burgerlijke rechter worden aangebracht.





            [naam 2]
          

De benadeelde partij [naam 2] vordert een schadevergoeding van € 5.800,- voor feit 1, waarvan € 5.500,- immateriële schade betreft en € 300,- materiële schade.



De rechtbank heeft hiervoor overwogen dat bewezen kan worden verklaard dat verdachte dit feit heeft gepleegd. Dit betekent ook dat verdachte onrechtmatig heeft gehandeld tegenover de benadeelde partij en dat hij verplicht is de schade van de benadeelde partij te vergoeden. 



Een vergoeding voor immateriële schade kan slechts worden toegekend in één van de in artikel 6:106 BW genoemde gevallen. De vraag die in dit concrete geval voorligt is of de benadeelde partij ‘op andere wijze’ in de persoon is aangetast. Daarvan is in ieder geval sprake als de benadeelde partij geestelijk letsel heeft opgelopen. Daarnaast kunnen de aard en de ernst van de normschending en van de gevolgen daarvan voor de benadeelde meebrengen dat van aantasting in de persoon ‘op andere wijze’ sprake is. In zo’n geval zal degene die zich hierop beroept de aantasting in zijn persoon met concrete gegevens moeten onderbouwen. Dat is slechts anders indien de aard en de ernst van de normschending meebrengen dat de in dit verband nadelige gevolgen daarvan voor de benadeelde zo voor de hand liggen, dat een aantasting in de persoon kan worden aangenomen. 
Gelet op de omstandigheid dat de benadeelde partij in dit concrete geval door meerdere personen in het donker en op een afgelegen plek is overvallen en daarbij met een vuurwapen is bedreigd en gelet op onder meer de angstklachten als gevolg daarvan, acht de rechtbank het zeer aannemelijk dat de overval een grote impact op het slachtoffer heeft gehad. Redelijkerwijs kan dan ook worden verondersteld dat sprake is geweest van een schokkende ervaring, waarmee de rechtbank van oordeel is dat sprake is geweest van een aantasting in de persoon ‘op andere wijze’.



Op grond van het voorgaande, zal de rechtbank de immateriële schade naar maatstaven van billijkheid begroten op € 2.500,-. Wat betreft het meer of anders gevorderde zal de benadeelde partij niet-ontvankelijk worden verklaard in zijn vordering, nu de behandeling van dat deel van de vordering naar het oordeel van de rechtbank een onevenredige belasting van het strafgeding oplevert. Dat deel van de vordering kan bij de burgerlijke rechter worden aangebracht.



De rechtbank is daarnaast van oordeel dat het materiële schadebedrag voldoende is onderbouwd. Uit de verklaring van de benadeelde partij, afgelegd bij de rechter-commissaris, volgt dat van het contante geld dat hem bij feit 1 is afgenomen € 300,- aan hem zelf toebehoorde. 



In totaal zal de rechtbank dan ook een bedrag toewijzen van € 2.800,-. Deze schade staat ook in een voldoende verband met het bewezenverklaarde handelen van verdachte, zodat ook sprake is van schade die rechtstreeks is toegebracht door het bewezenverklaarde feit.



De rechtbank zal tevens de schadevergoedingsmaatregel opleggen tot betaling van het toegekende bedrag. Dit betekent dat het CJIB de inning zal verzorgen en dat bij niet betaling gijzeling kan worden toegepast als dwangmiddel.



De rechtbank stelt vast dat verdachte het strafbare feit samen met anderen heeft gepleegd, zodat zij naar burgerlijk recht hoofdelijk aansprakelijk zijn voor de gehele schade. Daarom zal de rechtbank de vordering en de schadevergoedingsmaatregel hoofdelijk toewijzen. Dit betekent dat verdachte niet meer hoeft te betalen voor zover het bedrag door één of meer mededaders is betaald, en andersom.






8De wettelijke voorschriften
De beslissing berust op de artikelen 36f, 47, 63, 77i, 77c, 77x, 77y, 77z, 77aa, 312 van het Wetboek van Strafrecht zoals deze artikelen luidden ten tijde van het bewezenverklaarde.




9De beslissing
De rechtbank:



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde het volgende strafbare feit oplevert:
medeplegen van diefstal, voorafgegaan en vergezeld van geweld en bedreiging met geweld tegen personen, gepleegd met het oogmerk om die diefstal voor te bereiden en gemakkelijk te maken;
- verklaart verdachte strafbaar;



Strafoplegging


- veroordeelt verdachte tot een jeugddetentie van negen maanden, waarvan vier voorwaardelijk met een proeftijd van twee jaar; 

- bepaalt dat deze jeugddetentie niet ten uitvoer zal worden gelegd, tenzij de rechter later anders mocht gelasten, omdat verdachte voor het einde van de proeftijd na te melden voorwaarden niet heeft nageleefd;
- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde jeugddetentie;

- stelt als algemene voorwaarde dat verdachte zich voor het einde van de proeftijd niet schuldig maakt aan een strafbaar feit;

- stelt als bijzondere voorwaarden:

* dat verdachte zich tijdens de proeftijd moet gedragen naar de voorschriften en aanwijzingen die worden gegeven door of namens de jeugdreclassering uit te voeren door de William Schrikker Groep, als gecertificeerde instelling;
* dat verdachte zich laat behandelen door Fivoor of een soortgelijke zorgverlener, te bepalen door de jeugdreclassering. De behandeling duurt de gehele proeftijd of zoveel korter als de jeugdreclassering nodig vindt. Verdachte dient zich te houden aan de huisregels en de aanwijzingen die de zorgverlener geeft voor de behandeling; 
* dat verdachte zich in zet voor het verkrijgen van dagbesteding/werk/school en het verkrijgen van een inkomen;


- waarbij aan de gecertificeerde instelling te weten William Schrikker jeugdbescherming en jeugdreclassering te Amsterdam opdracht wordt gegeven toezicht te houden op de naleving van de voorwaarden en inmiddels meerderjarige verdachte ten behoeve daarvan te begeleiden;

- stelt vast dat van rechtswege de volgende voorwaarden gelden:

* dat verdachte ten behoeve van het vaststellen van zijn identiteit, medewerking zal verlenen aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage zal aanbieden;
* dat verdachte medewerking zal verlenen aan het reclasseringstoezicht, de medewerking van huisbezoeken en het zich melden bij de reclassering zo vaak en zolang als de jeugdreclassering dit noodzakelijk acht, daaronder begrepen;




Benadeelde partijen


- verklaart de benadeelde partij [naam 1] in zijn vordering niet-ontvankelijk; 

- veroordeelt verdachte tot betaling aan de benadeelde partij [naam 2] van € 2.800,00, waarvan 300,00 aan materiële schade en 2.500,00 aan immateriële schade, vermeerderd met de wettelijke rente vanaf 19 september 2020 tot aan de dag der voldoening;
- veroordeelt verdachte in de kosten van de benadeelde partij tot nu toe gemaakt en ten behoeve van de tenuitvoerlegging nog te maken, tot nu toe begroot op nihil;
- bepaalt dat verdachte met de mededaders hoofdelijk aansprakelijk is voor het gehele bedrag;

- legt aan verdachte de verplichting op aan de Staat, ten behoeve van het slachtoffer [naam 2] , € 2.800,00 te betalen, vermeerderd met de wettelijke rente, vanaf 19 september 2020 tot aan de dag der voldoening;
- bepaalt dat bij niet-betaling 38 dagen gijzeling kan worden toegepast, met dien verstande dat toepassing van de gijzeling de betalingsverplichting niet opheft;
- bepaalt dat verdachte met de mededaders hoofdelijk aansprakelijk is voor het gehele bedrag;
- bepaalt dat bij voldoening van de schadevergoedingsmaatregel de betalingsverplichting aan de benadeelde partij vervalt en omgekeerd;



Voorlopige hechtenis


- heft op het geschorste bevel voorlopige hechtenis.


Dit vonnis is gewezen door mr. J.C.A.M. Los, voorzitter, mr. I.M.L. Felix en mr. M.J. Schouw, rechters, in tegenwoordigheid van J.J. van Dijke, griffier, en is uitgesproken ter openbare zitting op 4 maart 2022.



Mr. Felix en mr. Schouw zijn niet in de gelegenheid dit vonnis mede te ondertekenen.









De verklaring van verdachte, afgelegd op de zitting van 18 februari 2022.


 Proces verbaal van verhoor bij de rechter-commissaris van 21 december 2021. 


 Los proces-verbaal van bevindingen van [verbalisant] van 23 juli 2021, p. 2.


 Proces-verbaal van verhoor getuige [naam getuige] , p. 666 e.v.


 Proces verbaal van verhoor bij de rechter-commissaris van 21 december 2021, p. 4.


 Proces-verbaal van bevindingen, p. 669.


 Los proces-verbaal van verhoor van verdachte [naam 1] van 16 september 2021. 


 Proces-verbaal van bevindingen, p. 683 e.v.


 Proces-verbaal van bevindingen, p. 705 e.v.


 Proces-verbaal van bevindingen, p. 684.


 Proces-verbaal van bevindingen, p. 758.


 Proces-verbaal van bevindingen, p. 708 e.v.


 Proces-verbaal van verhoor van (aangever) [naam 1] , p. 621 e.v.


 Proces-verbaal van bevindingen, p. 710 e.v.


 Procesverbaal van bevindingen, p. 708 e.v. 


 Proces-verbaal van bevindingen, p. 774 e.v.


Proces-verbaal van bevindingen, p. 783.


Proces-verbaal van bevindingen, p. 778.


Proces-verbaal van bevindingen, p. 780.


 Proces-verbaal van bevindingen, p. 723. 


Proces-verbaal van bevindingen, p. 1053 e.v.


Proces-verbaal van bevindingen, p. 916 e.v.

",Rechtbank Zeeland-West-Brabant,2022-03-04,2022-03-04,02/239820-20,Uitspraak,,,Strafrecht,Op tegenspraak,"
medeplegen overval op lachgaskoerier
","

Rechtspraak.nl

",medeplegen overval op lachgaskoerier
620,ECLI:NL:GHDHA:2022:337,,Gerechtshof Den Haag,2022-03-02,2022-03-04,22-001960-20.a,Uitspraak,,,Strafrecht,,,,No summary available
621,ECLI:NL:GHDHA:2022:338,,Gerechtshof Den Haag,2022-03-02,2022-03-04,22-001812-20.a,Uitspraak,,,Strafrecht,,,,No summary available
622,ECLI:NL:GHDHA:2022:340,,Gerechtshof Den Haag,2022-03-02,2022-03-04,22-000420-21.a,Uitspraak,,,Strafrecht,,,,No summary available
623,ECLI:NL:GHDHA:2022:341,,Gerechtshof Den Haag,2022-03-02,2022-03-04,22-001287-20.a,Uitspraak,,,Strafrecht,,,,No summary available
624,ECLI:NL:GHDHA:2022:339,,Gerechtshof Den Haag,2022-03-02,2022-03-04,22-001680-21.a,Uitspraak,,,Strafrecht,,,,No summary available
625,ECLI:NL:GHARL:2022:1658,"
Afdeling strafrecht

Parketnummer:	21-006579-18 
Uitspraak d.d.:	4 maart 2022
TEGENSPRAAK



Arrest van de meervoudige kamer voor strafzaken van het gerechtshof Arnhem- Leeuwarden , zittingsplaats Leeuwarden , gewezen op het hoger beroep, ingesteld tegen het vonnis van de rechtbank Noord-Nederland van 23 november 2018 in de in eerste aanleg gevoegde strafzaken, met parketnummers 18-750012-16 en 18-730414-16, tegen



      [verdachte] ,

geboren te [geboorteplaats] op [geboortedatum] 1968, 
volgens opgave van verdachte wonende [woonadres] . 





Het hoger beroep


De verdachte heeft tegen het hiervoor genoemde vonnis hoger beroep ingesteld.





Onderzoek van de zaak


Dit arrest is gewezen naar aanleiding van het onderzoek op de terechtzittingen van het hof van 29 januari 2021, 12 januari 2022, 13 januari 2022, 19 januari 2022, 20 januari 2022 en 
4 maart 2022 en, overeenkomstig het bepaalde bij artikel 422 van het Wetboek van Strafvordering, het onderzoek op de terechtzittingen in eerste aanleg.



Het hof heeft kennisgenomen van de vordering van de advocaat-generaal, strekkende tot:
- veroordeling van verdachte ter zake van de hem onder 1, 2, 3 en 4 en in de (gevoegde) zaak met parketnummer 18-0730414-16 ten laste gelegde feiten tot een gevangenisstraf voor de duur van 30 maanden, met aftrek van voorarrest. 
Deze vordering is na voorlezing aan het hof overgelegd. 



Het hof heeft voorts kennisgenomen van hetgeen door verdachte en zijn raadsman, 
mr. R.P.G. van der Weide, naar voren is gebracht.





Het vonnis waarvan beroep


Bij bovengenoemd vonnis is verdachte ter zake van de hem onder 1, 2, 3 en 4 en in de (gevoegde) zaak met parketnummer 18-0730414-16 ten laste gelegde feiten veroordeeld tot een gevangenisstraf voor de duur van 36 maanden, met aftrek van voorarrest. 



Het hof zal het vonnis waarvan beroep om proceseconomische redenen vernietigen en daarom opnieuw rechtdoen.





De tenlastelegging


Aan verdachte is -na wijziging van de tenlastelegging ter terechtzitting in eerste aanleg- tenlastegelegd dat:



Zaak met parketnummer 18-750012-16:


1. 
hij op of omstreeks 11 februari 2014 te [plaats 1] , gemeente [gemeente 1] , tezamen en in vereniging met een of meer anderen, althans alleen, in het kader van een beroep of bedrijf, opzettelijk heeft geteeld en/of bereid en/of bewerkt en/of verwerkt, in elk geval opzettelijk aanwezig heeft gehad (in een pand aan [adres 1] ) een hoeveelheid van (in totaal) ongeveer 1201 hennepplanten, althans een groot aantal hennepplanten en/of delen daarvan, in elk geval een hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, terwijl dit gepleegde feit (mede) betrekking heeft op een grote hoeveelheid van een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, welke hoeveelheid meer bedraagt dan de bij algemene maatregel van bestuur bepaalde hoeveelheid van een middel (te weten 1201 hennepplanten, althans meer dan 200 hennepplanten en/of delen daarvan); 

2.hij op of omstreeks 20 november 2015 te [plaats 2] , gemeente [gemeente 2] , tezamen en in vereniging met een of meer anderen, althans alleen, in het kader van een beroep of bedrijf, opzettelijk heeft geteeld en/of bereid en/of bewerkt en/of verwerkt, in elk geval opzettelijk aanwezig heeft gehad (in een pand aan de [adres 2] ) een hoeveelheid van (in totaal) ongeveer 550 hennepplanten, althans een groot aantal hennepplanten en/of delen daarvan, in elk geval een hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, terwijl dit gepleegde feit (mede) betrekking heeft op een grote hoeveelheid van een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, welke hoeveelheid meer bedraagt dan de bij algemene maatregel van bestuur bepaalde hoeveelheid van een middel (te weten 550 hennepplanten, althans meer dan 200 hennepplanten en/of delen daarvan); 

3.hij op of omstreeks 9 februari 2016 te [plaats 3] , gemeente [gemeente 3] , tezamen en in vereniging met een of meer anderen, althans alleen, in het kader van een beroep of bedrijf, opzettelijk heeft geteeld en/of bereid en/of bewerkt en/of verwerkt, in elk geval opzettelijk aanwezig heeft gehad (in een pand aan de [adres 3] ) een hoeveelheid van (in totaal) ongeveer 662 hennepplanten, althans een groot aantal hennepplanten en/of delen daarvan, in elk geval een hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, terwijl dit gepleegde feit (mede) betrekking heeft op een grote hoeveelheid van een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, welke hoeveelheid meer bedraagt dan de bij algemene maatregel van bestuur bepaalde hoeveelheid van een middel (te weten 662 hennepplanten, althans meer dan 200 hennepplanten en/of delen daarvan); 4.hij in of omstreeks de periode van 1 januari 2014  tot en met 9 februari 2016 te [plaats 4] , althans in Friesland, althans in Nederland, heeft deelgenomen aan een organisatie, welke werd gevormd door verdachte en/of een of meer medeverdachten, welke organisatie tot oogmerk had het plegen van misdrijven, namelijk het overtreden van - artikel 11 lid 2 en/of lid 3 en/of lid 5 Opiumwet, te weten het al dan niet in de uitoefening van een beroep of bedrijf opzettelijk telen en/of bereiden en/of bewerken en/of vervoeren en/of verkopen en/of afleveren en/of verstrekken en/of vervoeren en/of aanwezig hebben van een grote hoeveelheid hennep en/of een groot aantal hennepplanten en/of delen daarvan en/of meerdere zakken hennep, in elk geval een hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet; 

Zaak met parketnummer 18-730414-16:
1. primair
hij in of omstreeks de periode van 1 januari 2014 tot en met 13 mei 2014, te [plaats 4] , tezamen en in vereniging met een ander of anderen, althans alleen, in het kader van een beroep of bedrijf, opzettelijk heeft geteeld en/of bereid en/of bewerkt en/of verwerkt, in elk geval opzettelijk aanwezig heeft gehad (in een pand aan de [adres 4] ) een hoeveelheid van (in totaal) ongeveer 378 hennepplanten, althans een groot aantal hennepplanten en/of delen daarvan, in elk geval een hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, terwijl dit gepleegde feit (mede) betrekking heeft op een grote hoeveelheid van een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, welke hoeveelheid meer bedraagt dan de bij algemene maatregel van bestuur bepaalde hoeveelheid van een middel (te weten 378 hennepplanten, althans meer dan 200 hennepplanten en/of delen daarvan); 
1. subsidiair
een zekere [getuige 1] en/of D.H. [getuige 2] en/of [getuige 3] en/of een of meer (andere) onbekend gebleven personen in of omstreeks de periode van 1 januari 2014 tot en met 13 mei 2014 te [plaats 4] en/of elders in Nederland, met elkaar, althans één van hen, in het kader van een beroep of bedrijf, opzettelijk heeft/hebben geteeld en/of bereid en/of bewerkt en/of verwerkt en/of verkocht en/of afgeleverd en/of verstrekt en/of vervoerd, in elk geval opzettelijk aanwezig heeft/hebben gehad (in een pand aan de [adres 4] ), een hoeveelheid van (in totaal) ongeveer 378 hennepplanten, althans een groot aantal hennepplanten en/of delen daarvan, in elk geval een (grote) hoeveelheid van meer dan 30 gram van een materiaal bevattende hennep, zijnde hennep een middel vermeld op de bij de Opiumwet behorende lijst II, terwijl dit gepleegde feit (mede) betrekking heeft op een grote hoeveelheid van een middel vermeld op de bij de Opiumwet behorende lijst II, dan wel aangewezen krachtens artikel 3a, vijfde lid van die wet, welke hoeveelheid meer bedraagt dan de bij algemene maatregel van bestuur bepaalde hoeveelheid van een middel (te weten 378 hennepplanten, althans meer dan 200 hennepplanten en/of delen daarvan) bij en/of tot het plegen van welk(e) misdrijf/misdrijven verdachte daar toen meermalen, althans eenmaal (telkens) opzettelijk behulpzaam is geweest en/of gelegenheid en/of middelen en/of inlichtingen heeft verschaft, door (telkens) opzettelijk die [getuige 1] en/of [getuige 2] en/of [verdachte] en/of (andere) onbekend gebleven persoon/personen te helpen bij het verzorgen van de kweek van hennepplanten en/of het knippen van de hennepplanten en/of het vervoeren van de hennep(oogst) en/of het afvoeren van (gebruikte) teelaarde en/of hennep(teelt)resten en/of het (verder en/of opnieuw) hennepteelt gereed maken van kweekruimte(n). 


Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. De verdachte is daardoor niet geschaad in de verdediging.





Overwegingen met betrekking tot het bewijs



Standpunt verdediging

De raadsman heeft ter terechtzitting van het hof integrale vrijspraak bepleit. Volgens hem kan weliswaar worden vastgesteld dat verdachte op locaties is geweest waar hennepkwekerijen gevestigd bleken te zijn, maar dat is niet voldoende voor een bewezenverklaring. Nergens blijkt uit dat verdachte uitvoeringshandelingen met betrekking tot hennepteelt heeft verricht. Verdachte heeft een alternatieve verklaring afgelegd met betrekking tot zijn aanwezigheid ter plaatse en die wordt door de bewijsmiddelen niet weerlegd. Verder heeft de raadsman aangevoerd dat de verklaring van [getuige 2] onbetrouwbaar moet worden geacht en van het bewijs dient te worden uitgesloten. Voor de verklaring van [getuige 4] geldt dat die met de nodige behoedzaamheid moet worden beoordeeld. 
Ten slotte heeft de raadsman op verschillende momenten in zijn pleidooi aangevoerd dat sprake zou zijn van ondeugdelijk onderzoek, onjuiste beeldvorming en ‘framing’ door de politie.   




Standpunt advocaat-generaal

De advocaat-generaal heeft zich op het standpunt gesteld dat de verklaring van [getuige 4] voor het bewijs kan worden gebruikt. Dit geldt ook voor de verklaring van [getuige 2] , zij het dat bij het gebruik van die verklaring behoedzaamheid op zijn plaats is. Al met al is voldoende wettig en overtuigend bewijs aanwezig om tot een bewezenverklaring van de onder 1, 2, 3 en 4 en in de zaak met parketnummer 18-0730414-16 ten laste gelegde feiten te komen, aldus de advocaat-generaal.




Oordeel hof

Vooropgesteld dient te worden dat het hof het beeld dat de verdediging heeft geschetst over framing en onjuiste beeldvorming niet herkent. Het dossier biedt op geen enkele manier steun voor de stelling dat sprake zou zijn van ondeugdelijk onderzoek, van “naar een verdenking toe redeneren” en “gegoochel om bij verdachte uit te komen”, zoals de raadsman heeft aangevoerd. Dat de politie op een bepaald moment het vizier op verdachte (en medeverdachten) heeft gericht is juist, maar – zo zal uit het hierna overwogene blijken – daar had de politie ook alle reden toe. Nergens blijkt uit dat bij het vooronderzoek vormen zijn verzuimd dan wel dat rechten van verdachte zijn geschonden. De verdediging heeft geen gevolgen aan het voornoemd verweer verbonden en het hof ziet ook ambtshalve geen reden om dat te doen. 



Gelet op de standpunten van de verdediging en de advocaat-generaal gaat het hof in op de betrouwbaarheid en bruikbaarheid van de verklaring van medeverdachte [getuige 4] en vervolgens die van [getuige 2] . 




Betrouwbaarheid verklaring [getuige 4] en bruikbaarheid voor het bewijs

In algemene zin geldt dat bij het gebruik voor het bewijs van belastende verklaringen van medeverdachten, de nodige behoedzaamheid op zijn plaats is. De betreffende persoon zou immers vanuit eigen belang motieven kunnen hebben om een ander ten onrechte te belasten. Het hof zal in het kader van de betrouwbaarheid daarom telkens nagaan in hoeverre de betreffende persoon in die verklaring bijvoorbeeld ook zichzelf belast en/of deze verklaring voldoende wordt ondersteund door c.q. in overeenstemming is met overig bewijsmateriaal.



Verder heeft het hof bij de beoordeling van de betrouwbaarheid gelet op de mate van consistentie, accuraatheid en volledigheid van de verklaringen. Daarbij gaat het om de totale indruk die de verklaringen maken en de wijze waarop deze zijn afgelegd. Het enkele feit dat in verklaringen op onderdelen tegenstrijdigheden of onduidelijkheden voorkomen, maakt deze verklaringen op zichzelf nog niet onbetrouwbaar. Het een en ander kan immers veroorzaakt zijn door de feilbaarheid van het menselijk geheugen, teweeggebracht onder invloed van emoties, ontstaan door het delict of door het tijdsverloop.



Bij het hof wekken de verklaringen van [getuige 4] als geheel een geloofwaardige en authentieke indruk. Voorafgaand aan zijn eerste verhoor heeft [getuige 4] op verschillende momenten aangegeven dat hij niets te verbergen had en later dat hij open kaart wilde spelen. Bij aanvang van het verhoor op 10 februari 2016 heeft hij gezegd: “kom maar op”, waarna hij zonder voorbehoud een uitgebreide en gedetailleerde verklaring heeft afgelegd. Dit betreft een concrete en verifieerbare verklaring, waarbij hij belastend over medeverdachten heeft verklaard, maar ook zichzelf niet heeft ontzien. Bovendien vindt de inhoud van zijn verklaring op wezenlijke onderdelen en ten aanzien van specifieke details steun in andere, meer objectieve bewijsmiddelen, en op onderdelen in de verklaring van [getuige 2] . Op het gebruik van de verklaring van laatstgenoemde zal hierna verder worden ingegaan. 



Het hof stelt vast dat nergens uit blijkt dat [getuige 4] bij de politie onder druk is gezet, dat hij maar wat heeft verklaard om naar huis te kunnen en dat hij op alles ‘ja en amen’ heeft gezegd, zoals hij tegenover de rechter-commissaris heeft verklaard. Sterker nog: de verbalisanten die verdachte hebben verhoord, hebben ten overstaan van de rechter-commissaris verklaard dat de communicatie met verdachte goed verliep, dat zij hem niet onder druk hebben gezet maar juist de indruk hadden dat hij opgelucht was, dat zij geen twijfels hadden over de verstandelijke vermogens van verdachte en dat hij open, spontaan en vrijelijk heeft verklaard.
Dat hij bij de totstandkoming van zijn verklaring door verbalisanten op onrechtmatige wijze is beïnvloed, dat hem informatie is verstrekt of dat hem tijdens de verhoren dingen zijn ingefluisterd, is ook niet aannemelijk, nu door hem op onderdelen zo specifiek en gedetailleerd is verklaard dat totaal niet voorstelbaar is dat dit uit de koker van verbalisanten is gekomen. 



Al met al is er geen reden om aan de inhoud van de verklaringen van [getuige 4] bij de politie te twijfelen en acht het hof die voldoende geloofwaardig en betrouwbaar. Alles wijst erop dat hij openheid van zaken heeft willen geven en dat ook heeft gedaan. Hij is, bij wijze van spreken “leeggelopen”, en heeft nadien bij verbalisanten een opgeluchte indruk gewekt. Dat hij zich later heeft bedacht, mogelijk toen hij zich realiseerde wat zijn verklaring voor medeverdachten kon betekenen, is voorstelbaar maar maakt het voorgaande niet anders.  




Betrouwbaarheid verklaring [getuige 2] en bruikbaarheid voor het bewijs

Het hof constateert dat [getuige 2] uitvoerige verklaringen heeft afgelegd bij de politie, bij de rechter-commissaris en ter terechtzitting van het hof. Het betreffen gedetailleerde verklaringen die op belangrijke onderdelen ook consistent zijn. Desondanks is het hof met de advocaat-generaal van oordeel dat behoedzaamheid op zijn plaats is, nu het een verklaring van een medeverdachte betreft en het overgrote deel van wat [getuige 2] heeft verklaard een verklaring “van horen zeggen” betreft. Veel van de door hem verstrekte informatie, is informatie die hij van medeverdachte [verdachte] zegt te hebben gehoord, zonder dat hij zelf betrokken is geweest bij de gebeurtenissen of op bepaalde locaties is geweest. Verder is van belang dat [getuige 2] in mei 2014 is opgenomen in een getuigenbeschermingsprogramma en hij over de tijd daarna niet meer uit eigen waarneming heeft kunnen verklaren. 
Dit alles betekent dat het hof de verklaring van [getuige 2] slechts voor het bewijs gebruikt als ondersteuning van de verklaring van [getuige 4] en voor zover er bevestiging is in resultaten van onderzoek door de politie. 



Het hof zal hierna per feit de relevante feiten en omstandigheden vaststellen, die naast de verklaring van [getuige 4] en [getuige 2] leggen en op die manier beoordelen of dat voldoende wettig en overtuigend bewijs oplevert om tot een bewezenverklaring te kunnen komen. 




Feit 1: Hennepkwekerij [adres 1] te [plaats 1]

Op 19 februari 2014 is in een bedrijfspand aan [adres 1] te [plaats 1] een hennepkwekerij aangetroffen en ontmanteld. Door verbalisanten werd waargenomen dat het een professionele hennepkwekerij betrof en dat de kwekerij bestond uit twee kweekruimtes. De hennepkwekerij bestond in totaal uit 1.201 hennepplanten. 



Uit het dossier blijkt dat verbalisanten op 11 februari 2014 reeds onderzoek hadden ingesteld op de betreffende locatie. Daarbij namen zij het volgende waar: “Wij zagen dat het niet mogelijk was om naar binnen te kijken omdat aan de voorzijde van het pand de ruiten waren voorzien van lamellen dan wel rolluiken. Vervolgens is verbalisant [verbalisant] over enkele hekwerken van het naastgelegen pand geklommen, teneinde op het achter terrein van [adres 1] te komen. Verbalisant [verbalisant] zag dat er een kleine ruimte aan het pand was aangebouwd. In deze ruimte stonden twee isolatieplaten. Ambtshalve is bekend dat dergelijke isolatieplaten gebruikt worden in hennepkwekerijen. Daarnaast rook verbalisant [verbalisant] meerdere malen de hem ambtshalve bekende hennepgeur aan de achterzijde van het pand.”



Het betreffende pand is blijkens een huurovereenkomst vanaf 1 oktober 2012 tot en met 
30 september 2014 gehuurd door [naam stichting] , vertegenwoordigd door verdachte en [getuige 5] , geboren op [geboortedatum] 1966 te [plaats 4] . 



Voornoemde [getuige 5] betreft een medeverdachte in het onderzoek Ismene en is in het kader van de kwekerij die aan de [adres 2] te [plaats 2] is aangetroffen (feit 2) als verdachte gehoord. [getuige 5] heeft bij die gelegenheid verklaard dat hij de loods aan de [adres 2] te [plaats 2] op naam heeft gezet, omdat hij een schuld had met mensen. Deze schuld had te maken met de hennepkwekerij die aan [adres 1] in [plaats 1] is aangetroffen. [getuige 5] : “Ik zou daarmee een schuld inlossen, maar deze werd voortijdig door de politie ontmanteld, zodat ik mijn schuld niet in kon lossen. Ik heb toen met hun afgesproken dat ik een locatie op mijn naam zou zetten, waar ze hun gang konden gaan. Daarmee bedoel ik dat ze dit dan in konden richten als hennepkwekerij. Ik heb ze in januari 2015 ook de sleutels gegeven. Ik ben er zelf nog wel geweest. Ik kwam dan gewoon in kantoor en ook heb ik de post wel gehaald. Ik heb daar een kantoor ingericht, maar dit was gewoon nep. Die jongens hebben de dozen zo ingericht, dit was ook nep. Het zal in de koelcellen zijn geweest waar de hennepkwekerij heeft gezeten. (…) Ik wist dat er een hennepkwekerij in de loods gebouwd zou worden en dat er hennep zou worden geteeld. Ik heb dit puur en enkel gedaan om mijn ellende met die mensen op te lossen. Dit is nu gelukt en ik ben er af.”



Verder is de verklaring van [getuige 4] van belang. [getuige 4] heeft op 10 februari 2015 verklaard dat hij verdachte en medeverdachte over deze kwekerij heeft horen praten, dat verdachte, naar hij meent, door de politie gehoord is over deze kwekerij en dat medeverdachte [getuige 5] de loods op zijn naam had. Het hof stelt vast dat hetgeen [getuige 5] heeft verklaard klopt met de feitelijke gang van zaken. Uit het dossier blijkt immers dat verdachte op 21 februari 2014 is aangehouden in relatie tot het aantreffen van voornoemde kwekerij, dat hij vervolgens is gehoord en op 21 februari 2014 weer is heengezonden. De zaak is vervolgens geseponeerd, maar in de verklaring die [getuige 5] naar aanleiding van de kwekerij aan de [adres 2] te [plaats 2] heeft afgelegd, is kennelijk door het Openbaar Ministerie reden gezien dit sepot te herroepen. De stelling van de verdediging dat van nieuwe feiten niet zou zijn gebleken, wordt hierdoor weersproken. Gezien het voorgaande, in aanvulling op de algemene overweging over de betrouwbaarheid van [getuige 4] , acht het hof de verklaring van [getuige 4] over de kwekerij aan [adres 1] te [plaats 1] , geloofwaardig en betrouwbaar, te meer nu die verklaring ook wordt ondersteund door de verklaringen van [getuige 2] en [getuige 5] . 




        [getuige 2] heeft in zijn verklaring van 6 juni 2016 immers aangegeven dat hoewel hij zelf nooit op [adres 1] is geweest, hij van verdachte heeft gehoord dat verdachte, medeverdachte [medeverdachte 1] en medeverdachte [medeverdachte 2] vlak voor het oprollen van de kwekerij daar nog geweest waren om te oogsten. Verdachte had dat [getuige 2] in geuren en kleuren verteld. Deze kwekerij bestond uit twee ruimtes aldus [getuige 2] . [getuige 2] heeft zijn verklaring tegenover de rechter-commissaris bevestigd. Hetgeen [getuige 2] heeft verklaard omtrent de inrichting komt overeen met hetgeen verbalisanten ter plaatse hebben aangetroffen. Met de advocaat-generaal is het hof van oordeel dat de verklaring van [getuige 2] ten aanzien van dit feit, gezien het voorgaande geloofwaardig en betrouwbaar kan worden geacht. 



Tegenover voornoemde belastende bewijsmiddelen heeft verdachte enkel een ontkennende verklaring gesteld. Verdachte heeft erkend ooit in het kader van de [naam stichting] in het pand te zijn geweest, echter heeft ontkend iets met de daar gevestigde hennepkwekerij te maken hebben gehad. 



Het hof acht deze ontkennende verklaring van verdachte ongeloofwaardig en schuift die terzijde. Het door verdachte geschetste scenario dat hij kort gezegd van niets wist – hetgeen hij ook ten aanzien van de andere kwekerijen heeft aangevoerd - zou betekenen dat verdachte meermalen, al dan niet met andere verdachten uit het onderzoek Ismene, op maar liefst vier verschillende locaties is geweest waar grote, professionele hennepkwekerijen waren gevestigd, zonder dat hij daarvan zou hebben geweten. Het hof is zich zeer wel bewust van het feit dat ‘toeval’ bestaat en dat ook een kleine kans gepaard kan gaan met een reëel scenario. Niettemin is het hof van oordeel, mede in het licht van de reeds genoemde bewijsmiddelen, dat dit scenario tegen deze achtergrond als ongeloofwaardig en niet aannemelijk geworden moet worden gepasseerd. Alles wijst erop dat verdachte “dik” in de hennep zit. 





Conclusie m.b.t. feit 1

Het hof acht wettig en overtuigend bewezen dat verdachte betrokken is geweest bij de hennepkwekerij aan [adres 1] te [plaats 1] en het hof acht zijn bijdrage, zoals die door [getuige 4] en [getuige 2] is geschetst, van voldoende gewicht om hem als medepleger daarvan aan te kunnen merken. Op grond van de bewijsmiddelen, zoals die in een bijlage bij dit arrest zijn uitgewerkt, kan wettig en overtuigend worden bewezen dat verdachte deze hennepkwekerij samen met medeverdachten heeft opgezet en geëxploiteerd.  



Gelet op de omvang van deze kwekerij en de professionele wijze waarop de kwekerij was ingericht, kan worden bewezen dat verdachte en zijn medeverdachten hierbij beroeps- of bedrijfsmatig hebben gehandeld.



De verweren strekkende tot vrijspraak worden verworpen. Dit geldt ook voor hetgeen de raadsman heeft aangevoerd met betrekking tot de ten laste gelegde pleegdatum. Nu hennepteelt een voortdurend delict betreft, staat het feit dat uit de bewijsmiddelen niet blijkt dat specifiek op de ten laste gelegde pleegdatum hennepgerelateerde handelingen zijn verricht, niet aan een bewezenverklaring in de weg.  




Feit 2: Hennepkwekerij [adres 2] te [plaats 2] (ZD 1)

Op 20 november 2015 is in een loods aan de [adres 2] te [plaats 2] een hennepkwekerij met 550 hennepplanten aangetroffen. In de loods bevond zich een unit met drie koelcellen. Iedere koelcel had een afmeting van 640 cm breedte, 775 cm lengte en een hoogte van 450 cm. De wanden waren aan de binnenzijde voorzien van een isolerend materiaal. Twee koelcellen waren als kweekruimten ingericht en de middelste koelcelruimte diende als opslag en werkruimte. Kweekruimte A was net gerooid en uit telling van de zichtbare afdrukken van de kweekpotten op de grond bleek, dat in deze ruimte 526 planten hadden gestaan. De koelruimte B was ingericht als werkruimte en opslag. In ruimte C bevond zich een in werking zijnde hennepkwekerij en bij telling bleek dat hier 550 hennepplanten stonden die een hoogte hadden van ongeveer 50 centimeter. In iedere kweekruimte was een deur geplaatst waardoor toegang tot de kweekruimte kon worden verschaft.
Verder zagen verbalisanten dat in de loods kartonnen dozen waren opgestapeld, die door de wijze van opstelling een afscheiding vormden. De dozen waren allemaal leeg en er waren verscheidene namen van steden op bevestigd. Achter de dozen lagen 43 zakken met gebruikte kweekaarde, die door de geplaatste dozen van buitenaf aan het zicht waren onttrokken. Ten slotte viel op dat in de kantoorruimte van het pand in een op een bureau staand kastje 7 ordners werden aangetroffen die leeg waren. Verder stond op een bureau een beeldscherm dat was verbonden met een metalen omhulsel van een computer, stonden er op de bureautafels kunstbloemen en algemene kantoorartikelen, zoals een nietmachine, postbakjes en een pennenbakje. Volgens verbalisanten werd op deze wijze van buitenaf de indruk gewekt dat deze ruimte als kantoorwerkruimte diende.



De betreffende loods bleek te zijn gehuurd door [naam B.V.] , vertegenwoordigd door medeverdachte [getuige 5] . [getuige 5] heeft in zijn verhoor bij de politie verklaard dat hij de betreffende locatie op naam heeft gezet, omdat hij een schuld had met mensen. Zoals hiervoor bij feit 1 is overwogen zou deze schuld te maken hebben gehad met de hennepkwekerij die aan [adres 1] in [plaats 1] is aangetroffen. 



Op 12 november 2015 is aan de hand van camera-observatie waargenomen dat medeverdachte [medeverdachte 2] samen met medeverdachte [getuige 4] in een witte Peugeot Boxer met kenteken [kentekennummer] bij voornoemde loods is geweest. Gezien is dat deze bestelbus voor de roldeur stopte. Op dat moment was verdachte daar ook aanwezig. Verdachte was eerder gearriveerd met een grijze Renault Trafic en had met een sleutel het pand betreden. Blijkens het proces-verbaal van bevindingen werd de roldeur geopend, reed de Peugeot Boxer vervolgens naar binnen, stapten de drie mannen waaronder [medeverdachte 2] en [getuige 4] uit, en voegden zij zich bij verdachte. De roldeur werd omstreeks 17:36:48 uur gesloten. Verbalisant: “Omstreeks 18:26:50 uur zag ik dat de roldeur weer open ging en dat de witte Peugeot Boxer naar buiten reed. [verdachte] loopt hierna, ook via de roldeur, naar buiten en groet de andere personen die wegrijden in de witte Peugeot Boxer. [verdachte] draagt hierbij een lichtkleurige boodschappentas, met donkergekleurde hengsels, in zijn rechterhand.
Vervolgens sluit [verdachte] de boel af en stapt alleen in de Renault Trafic. Hierna vertrekt hij als laatste van het terrein. De eerder zichtbare, brandende, verlichting in het pand is dan geheel uit.” Uit het dossier blijkt dat naast verdachte en [getuige 4] ook medeverdachte [medeverdachte 1] bij de loods is gezien. 




        [getuige 4] heeft ten overstaan van de politie verklaard bij verschillende hennepkwekerijen betrokken te zijn geweest, waaronder de kwekerij aan de [adres 2] te [plaats 2] . [getuige 4] heeft verklaard dat hij [verdachte] daar een paar keer geholpen heeft in de hennepkwekerij en dat hij een paar keer met hem is meegegaan. [getuige 4] heeft verklaard dat [medeverdachte 1] en [verdachte] beiden aangaven wat hij moest doen. Hij moest de hennepkwekerij opruimen in [plaats 2] . [getuige 4] weet te vertellen dat de loods in [plaats 2] op naam stond van [getuige 5] . Deze kwekerij is er volgens hem net na de winter in 2014 gekomen. Hij heeft daar de Opticlimate omhooggeduwd en heeft geholpen met het sjouwen van spullen. [getuige 4] : “Ik heb ook geholpen met het sjouwen van spullen. [medeverdachte 1] , [verdachte] en [medeverdachte 2] (het hof begrijpt: [medeverdachte 2] ) hebben de kwekerij neergezet waarbij [medeverdachte 1] en [verdachte] de lakens uitdeelden. [medeverdachte 1] en [verdachte] kunnen best netjes timmeren. [medeverdachte 2] hielp hierbij en ik deed het sjouwwerk. (…) Ik heb daar niet geknipt maar wel de plantenbakken gevuld met nieuwe aarde. [verdachte] , [medeverdachte 1] en [medeverdachte 2] knipten de planten en ik moest het vuile werk doen. Een van hun gaf de blauwe tonnen aan waar de hennepplanten in gingen. Die tonnen stonden ook nog in [plaats 2] , er zaten netten in. Ik heb die er neer gezet.” Op de vraag waar de tonnen met hennep heen gaan heeft verdachte geantwoord: “Ja ik hielp dan mee. Wij reden in de bus met de tonnen met hennep van de locatie direct naar de loods, loods twee (het hof begrijpt: aan [adres 5] te [plaats 4] ). Ik sjouw de blauwe tonnen en vul de potten met potgrond.”



Verdachte heeft ter terechtzitting van het hof erkend dat hij meermalen bij en in de loods aan de [adres 2] te [plaats 2] is geweest, maar heeft ontkend van de hennepkwekerij te hebben geweten. Zijn aanwezigheid ter plaatse zou onder andere te maken hebben gehad met het ophalen van een parasol. 



Het hof acht de verklaring van verdachte dat hij niet heeft geweten van de hennepkwekerij niet geloofwaardig. Feit is dat hij ter plaatse is gezien met zowel [medeverdachte 2] als [getuige 4] , wiens verklaring iets heel anders inhoudt. Naast de algemene verklaring over de betrouwbaarheid van [getuige 4] acht het hof van belang dat de ter plaatse aangetroffen situatie strookt met hetgeen [getuige 4] heeft verklaard waar het gaat om de koelcellen, de kantoorruimte die ‘nep’ was en het feit dat de loods op naam staat van [getuige 5] . Ook de omstandigheid dat de kwekerij er, aldus [getuige 4] , sinds de winter in 2014 zit, past bij het gegeven dat verdachte in december 2014 ter plaatse is gezien met een makelaar en de huur van het pand op 1 januari 2015 is ingegaan. 



Bovendien heeft [getuige 4] voornoemde verklaring meteen na zijn aanhouding afgelegd, hetgeen meer waarde heeft dan de verklaring van verdachte, die pas in een laat stadium met dit scenario van onder meer het ophalen van een parasol is gekomen. Dit late moment maakt het mogelijk dat verdachte zijn verklaring op de inhoud van het dossier en het verhaal van medeverdachten heeft aangepast. 



Naast het moment waarop het alternatief scenario is aangedragen, roept het ook inhoudelijk vraagtekens op. In dit kader verwijst het hof naar hetgeen bij feit 1 over de ontkennende verklaring van verdachte is overwogen en het feit dat verdachte nota bene over een sleutel van het pand beschikte. Het hof hecht geen geloof aan de verklaring van verdachte dat hij van niets wist. 




Conclusie m.b.t. feit 2

Het hof acht wettig en overtuigend bewezen dat verdachte betrokken is geweest bij de hennepkwekerij aan de [adres 2] te [plaats 2] en het hof acht zijn bijdrage, zoals die door [getuige 4] is geschetst, van voldoende gewicht om hem als medepleger daarvan aan te kunnen merken. Op grond van de bewijsmiddelen, zoals die in een bijlage bij dit arrest zijn uitgewerkt, kan wettig en overtuigend worden bewezen dat verdachte de hennepkwekerij samen met [medeverdachte 1] , [medeverdachte 2] en [getuige 4] heeft opgezet en geëxploiteerd. 



Gelet op de omvang van deze kwekerij en de professionele wijze waarop de kwekerij was ingericht, kan worden bewezen dat verdachte en zijn medeverdachten hierbij beroeps- of bedrijfsmatig hebben gehandeld. De verweren strekkende tot vrijspraak worden verworpen. Dit geldt ook voor hetgeen de raadsman heeft aangevoerd met betrekking tot de ten laste gelegde pleegdatum. In dit kader verwijst het hof naar hetgeen hieromtrent bij feit 1 is overwogen. 




Feit 3: Hennepkwekerij [adres 3] te [plaats 3] (ZD 4):

Op 9 februari 2016 is in een loods op het adres [adres 3] te [plaats 3] een in werking zijnde hennepkwekerij aangetroffen. De kwekerij was professioneel aangelegd en in de kwekerij bevonden zich twee kweekruimtes. In de eerste kweekruimte stonden 662 hennepplanten van enkele weken oud. De andere kweekruimte was leeg en zag eruit alsof er net was geoogst. Er stonden 599 potten. 



Enige tijd voor het aantreffen van de hennepkwekerij in het pand had de politie ten aanzien van deze locatie al onderzoek verricht. Aanleiding hiervoor was dat een van de voertuigen in gebruik bij medeverdachte [getuige 4] , een Renault Trafic met kenteken [kentekennummer] , blijkens peilbakengegevens op 7 januari 2016 omstreeks 16:32 uur bij de locatie [adres 3] te [plaats 3] was geweest. Het baken gaf die dag aan dat het voertuig vanaf 16:32 uur tot 17:02 uur in de noordoostelijke hoek van het pand stond of net voor het pand. Op 9 januari 2016, omstreeks 16:00 uur, heeft een verbalisant vervolgens ter plaatse een onderzoek ingesteld. Hij zag dat de locatie waar het voertuig ongeveer had gestaan, ter hoogte was van een gele roldeur. Verbalisant heeft gerelateerd dat rechts van de deur een kozijn met ramen zat. Het bleek onmogelijk te zijn om via de ramen naar binnen te kijken, omdat er aan de binnenzijde, tot ongeveer 2,5 meter hoogte, witte panelen of iets dergelijks voor de ramen geplaatst waren. Verbalisant kon wel zien dat er een hoge binnenmuur was geplaatst, rechts van de gele roldeur. Uit onderzoek in het pand bleek dat er in het bedrijfspand één of meerdere afgeschermde ruimtes aanwezig waren en dat deze niet voor publiek toegankelijk waren. Ook was er een ruimte waar het ineens een stuk warmer was, terwijl er geen kachel of iets dergelijks zichtbaar was. 



Vervolgens is op 18 januari 2016 een warmtebeeldonderzoek uitgevoerd. Daaruit bleek dat er op het dak van het pand warmteverlies zichtbaar was rond één van de dakafvoeren. Zichtbaar was dat dit op een gedeelte van de loods was met een lichtkleurig dak en dat dit in het verlengde was van de zichtbare roldeur aan de noord-noordoost kant van het pand. Dergelijk warmteverlies was verder nergens op het dak zichtbaar. Op grond van luchtfoto’s is aannemelijk dat de dakafvoer ergens tussen april 2014 en april 2015 moet zijn geplaatst. Dit kon duiden dat er een mogelijk een hennepkwekerij gebouwd was in de periode gelegen tussen april 2014 en april 2015. 



Voorts blijkt uit het dossier dat er op verschillende momenten personen die deel uitmaken van het onderzoek Ismene bij de loods aan de [adres 3] te [plaats 3] zijn gesignaleerd. 



Zo is verdachte op 27 januari 2016 door verbalisanten in een grijze Renault Trafic met kenteken [kentekennummer] bij [adres 3] te [plaats 3] gesignaleerd.  



Een dag later, op 28 januari 2016 werd verdachte opnieuw gezien met de Renault Trafic met kenteken [kentekennummer] en kon worden vastgesteld dat hij die dag ook in de loods aan de [adres 3] te [plaats 3] was geweest. Het proces-verbaal van bevindingen d.d. 
28 januari 2016 houdt als relaas van verbalisant in: “Omstreeks 14:41 uur zag ik verbalisant de genoemde Renault Trafic voorzien van kenteken [kentekennummer] aan komen rijden en zag ik dat de gele roldeur langzaam open ging. Ik verbalisant zag dat de genoemde grijze Renault Trafic stopte bij de gele roldeur en toen deze open was achteruit erin reed waarna de gele roldeur weer langzaam dicht ging. Ik, verbalisant ben vervolgens weggereden.”



Later die dag werd door het observatieteam waargenomen dat een Renault Trafic met kenteken [kentekennummer] , bestuurd door [getuige 4] , van [plaats 4] naar de [adres 3] te [plaats 3] reed. Op de passagiersstoel zat medeverdachte [medeverdachte 2] en achterin zat nog een derde, aanvankelijk onbekende persoon. Onderweg naar [plaats 3] zijn zij om 16:14 uur bij het OK tankstation aan de N31 geweest. Dit is de plek waar de camerabeelden zijn opgenomen, aan de hand waarvan medeverdachte [medeverdachte 3] is herkend. Laatstgenoemde bevond zich derhalve samen met [getuige 4] en [medeverdachte 2] in de Renault Trafic. 
Blijkens het proces-verbaal van observatie d.d. 4 februari 2016 is de Renault Trafic om 16:36 uur gearriveerd bij de [adres 3] te [plaats 3] . De gele garagedeur ging omhoog, terwijl alle drie mannen nog in de Renault zaten. De Renault is vervolgens de loods binnengereden en de gele deur werd gesloten. De Renault is om 18:59 uur de loods weer uitgereden. 




        [getuige 4] heeft op 10 februari 2016 verklaard bij verschillende hennepkwekerijen betrokken te zijn geweest, waaronder de kwekerij die op de [adres 3] te [plaats 3] is aangetroffen. [getuige 4] heeft verklaard dat hij daar heeft geholpen en dat hij weet dat ‘ze’ die loods al lang hebben. [getuige 4] heeft verklaard dat [verdachte] (het hof begrijpt verdachte) en [medeverdachte 1] (het hof begrijpt [medeverdachte 1] ) de panelen hebben gebouwd van de twee ruimtes waar de kwekerij in zat. [getuige 4] heeft verklaard dat hij in de zomer van 2014 opticlimates heeft geplaatst en dat ze de kwekerij al heel lang hebben. [getuige 4] heeft verklaard dat er twee keer 600 potten stonden en dat hij dat weet omdat hij ze zelf heeft geleegd en gevuld. [getuige 4] heeft over de aanwezigheid van [verdachte] , [medeverdachte 1] en [medeverdachte 2] (het hof begrijpt: [medeverdachte 2] ) verklaard en over de werkwijze: “2 knippen, 1 de tonnen aangeven en 1 de tonnen wegbrengen”. [getuige 4] heeft ook over medeverdachte [medeverdachte 3] verklaard, die volgens hem één keer is mee geweest, nog niet zo lang geleden. [getuige 4] : “ [medeverdachte 3] gaf nu de tonnen aan”. Over de observatie op 28 januari 2016 zegt [getuige 4] : “Ja dat waren [medeverdachte 2] , ik en [medeverdachte 3] in de Renault Trafic. Toen wij daar kwamen was er niemand anders. Toen was er 1 ruimte geoogst en hebben wij de potten geleegd, potgrond in zakken gedaan en nieuwe potgrond erin gedaan. De stekken waren er nog niet. (…)”. [getuige 4] heeft verklaard dat hij meermalen in de loods in [plaats 3] is geweest en dat [medeverdachte 2] er dan altijd was (samen met [verdachte] en [medeverdachte 1] ). Hij heeft ook verklaard dat het [medeverdachte 2] was die hem altijd betaalde voor zijn werkzaamheden. 



Verdachte heeft ter zitting van het hof erkend dat hij meermalen bij en in de loods aan de [adres 3] te [plaats 3] is geweest. Dit zou niets te maken hebben gehad met de hennepkwekerij. 



De verklaring die verdachte hierover heeft afgelegd, acht het hof niet geloofwaardig, om dezelfde redenen als bij feit 1 en 2 vermeld. [getuige 4] is meermalen met medeverdachten in het pand geweest, dit is ook op beelden gezien, en heeft nu juist verklaard dat ze daar waren om hennepplanten te oogsten. Naast de algemene verklaring over de betrouwbaarheid van [getuige 4] , acht het hof van belang dat de feitelijke situatie ter plaatse zoals aangetroffen op 
9 februari 2016 strookt met de verklaring van [getuige 4] . Zowel qua aantal kweekruimtes en planten/potten (zo goed als twee keer 600), als wat betreft de omstandigheid dat één van de kweekruimtes leeg en net geoogst was en de potten grotendeels opnieuw gevuld waren met potgrond, net zoals hij heeft verklaard. Ook het feit dat [getuige 4] heeft verklaard dat ‘ze’ deze kwekerij al lang hebben en dat hij er al in de zomer van 2014 is geweest om Opticlimates te plaatsen, is in lijn met bevindingen uit het onderzoek (de bevindingen naar aanleiding van het warmtebeeldonderzoek en de dakafvoer, die na april 2014 op het dak is geplaatst, en de aanwezigheid van Opticlimates).



Het voorgaande maakt dat het hof de verklaring van [getuige 4] ten aanzien van de kwekerij aan de [adres 3] te [plaats 3] en verdachtes betrokkenheid daarbij geloofwaardig en betrouwbaar acht. 




Conclusie m.b.t. feit 3:

Het hof acht wettig en overtuigend bewezen dat verdachte betrokken is geweest bij de hennepkwekerij aan de [adres 3] te [plaats 3] en het hof acht zijn bijdrage, zoals die door [getuige 4] is geschetst, van voldoende gewicht om hem als medepleger daarvan aan te kunnen merken. Uit de bewijsmiddelen, zoals die in een bijlage bij dit arrest zijn uitgewerkt, blijkt dat hij de hennepkwekerij samen met [medeverdachte 1] , [medeverdachte 2] en [getuige 4] heeft opgezet en geëxploiteerd. 



Gelet op de omvang van deze kwekerij en de professionele wijze waarop de kwekerij was ingericht, kan worden bewezen dat verdachte en zijn medeverdachten hierbij beroeps- of bedrijfsmatig hebben gehandeld. De verweren strekkende tot vrijspraak worden verworpen. Dit geldt ook voor hetgeen de raadsman heeft aangevoerd met betrekking tot de ten laste gelegde pleegdatum. In dit kader verwijst het hof naar hetgeen hieromtrent bij feit 1 en 2 is overwogen. 




Feit 4: Deelname criminele organisatie (ZD 10)

Onder 5 wordt verdachte verweten dat hij deel heeft uitgemaakt van een organisatie die - kort gezegd - tot doel had het plegen van misdrijven als bedoeld in artikel 11 van de Opiumwet.



Onder een organisatie zoals hiervoor bedoeld wordt verstaan een samenwerkingsverband met een zekere duurzaamheid en structuur tussen verdachte en ten minste één andere persoon. Een zekere bestendigheid is vereist, echter is niet vereist dat de samenstelling van het samenwerkingsverband telkens dezelfde is. Aanwijzingen voor het bestaan van een dergelijk samenwerkingsverband kunnen bijvoorbeeld zijn gemeenschappelijke regels, het voeren van overleg, gezamenlijke besluitvorming, een taakverdeling, een bepaalde hiërarchie en/of geledingen. Dit zijn echter geen constitutieve vereisten om van een samenwerkingsverband te kunnen spreken.



Met de rechtbank en de advocaat-generaal is het hof van oordeel dat er in de onderhavige zaak sprake is van een dergelijke organisatie. Onder verwijzing naar hetgeen hiervoor ten aanzien van de ten laste gelegde feiten is overwogen kan worden vastgesteld dat verdachte gedurende langere periode steeds met één of meer van zijn medeverdachten [medeverdachte 1] , [medeverdachte 2] en [getuige 4] activiteiten heeft verricht met betrekking tot het opzetten en exploiteren van hennepkwekerijen. Uit de verklaring van [getuige 4] blijkt dat er sprake was van een duidelijke structuur en rolverdeling, zowel wat betreft het huren van panden en het opzetten van de kwekerijen, als ten aanzien van de meer uitvoerende taken (verzorging van de planten, bijhouden van het kweekproces, knippen en verpakken van hennep). 
Opvallend hierbij is de hiërarchie die beschreven wordt (verdachte en [medeverdachte 1] aan de top, [medeverdachte 2] daaronder, en onder andere [getuige 4] daar weer onder), hetgeen strookt met de telefoongegevens die gedurende het onderzoek zijn geanalyseerd. Daaruit blijkt dat verdachte veelvuldig telefonisch contact heeft met [medeverdachte 1] en [medeverdachte 2] . [medeverdachte 1] op zijn beurt heeft eveneens veelvuldig contact met [medeverdachte 2] , terwijl [medeverdachte 2] veelvuldig contact heeft met [getuige 4] . Over de werkwijze heeft [getuige 4] verklaard dat zij om ontdekking te voorkomen geen telefoons meenamen als zij naar een locatie waar een kwekerij was. Hiervoor is ook steun in het dossier te vinden, nu op grond van het proces-verbaal van bevindingen d.d. 4 februari 2016 aannemelijk is dat [medeverdachte 2] en [getuige 4] die dag naar de kwekerij aan de [adres 3] te [plaats 3] zijn geweest en hun telefoons in die periode niet actief waren. Zowel de telefoon van [getuige 4] als die van [medeverdachte 2] straalden bij vertrek van [adres 5] te [plaats 4] en bij terugkomst op [adres 5] te [plaats 4] een telefoonmast in die buurt aan, maar vertoonden in de tussentijd geen activiteit. 



Hetgeen [getuige 2] heeft verklaard over de samenstelling van de groep personen die verantwoordelijk is voor de teelt van hennep in verschillende kwekerijen en de taakverdeling, spoort met de verklaringen van [getuige 4] en acht het hof daarom geloofwaardig en betrouwbaar en bruikbaar voor het bewijs. Voor wat betreft het begin van de organisatie acht het hof van belang dat [getuige 4] heeft verklaard dat de groep al vanaf 2014 bezig was, en dat dit overeen komt met de periode dat [getuige 2] nog in beeld was en waarover hij heeft kunnen verklaren. Voor het overige verwijst het hof naar hetgeen eerder over de geloofwaardigheid en betrouwbaarheid van [getuige 2] is overwogen.



Voor het bestaan van de criminele organisatie acht het hof het verder significant dat de politie heeft geconstateerd dat er veel overeenkomsten zijn tussen de binnen het onderzoek Ismene ontmantelde kwekerijen, waaronder die aan de [adres 2] te [plaats 2] en de [adres 3] te [plaats 3] . 
In alle, hierboven benoemde, ontmantelde hennepkwekerijen werden zeer moderne kweekinstallaties aangetroffen. Deze installaties waren voorzien van moderne Opticlimate klimaatbeheersingssystemen in combinatie met C02 installaties, moderne Dimlux transformatoren, assimilatielampen en de daarbij gebruikte Adjust a Wing reflectoren. Dit geheel werd aangestuurd middels een Opticlimate Maxi controller. Middels deze controller, een klimaatcomputer, konden onder andere de Dimlux transformatoren softwarematig aangestuurd worden.
In de benoemde, ontmantelde hennepkwekerijen werden de hennepplanten op een zelfde wijze van water/voeding voorzien. Hierbij werd in alle gevallen een Bluelab Guardian monitor aangetroffen voor het meten van de temperatuur van het water en de Ph en Ec waarden. Voorts werden in alle benoemde, ontmantelde hennepkwekerijen professionele voedingsproducten van het merk Canna aangetroffen, waaronder Canna Coco, Canna Rhizotonic, Canna Ph en Canna Boost, en werden houten constructies aangetroffen die sterk op elkaar leken qua gebruikt materiaal en uitvoering. Deze constructies werden gefabriceerd om als dragende constructie te dienen in de hennepkwekerijen. 
Uit bovenstaande bevindingen kan, zo luidt het betreffende proces-verbaal van bevindingen, worden opgemaakt dat in het onderzoek Ismene op een zeer professionele wijze hennep werd geteeld. Vastgesteld kan worden dat met behulp van de in elke hennepkwekerij aangetroffen producten en goederen, door de verdachten sterke en gezonde hennepplanten werden gekweekt en dat door het kweken op bovengenoemde wijze door hen een hoge opbrengst werd gegenereerd.



Dat de organisatie tot oogmerk had het plegen van de in de tenlastelegging genoemde misdrijven, is evident. Uit het hiervoor overwogene volgt immers dat verdachte steeds samen met anderen betrokken was bij het beroeps- of bedrijfsmatig telen van hennep, met grote aantallen planten, op professionele wijze geteeld ter maximalisatie van de opbrengst. Door op deze wijze hennep te telen werden grote geldbedragen verdiend.



Dat verdachte heeft deelgenomen aan deze organisatie, is eveneens duidelijk. Uit de  verklaringen van [getuige 4] en [getuige 2] blijkt dat verdachte als één van de grote jongens kan worden aangemerkt en dat hij één van de personen was die de kwekerijen onderhield. Voorafgaand aan een oogst vond er meestal overleg plaats in de woning van verdachte en de opbrengsten van de kwekerijen werden verdeeld onder verdachte, [medeverdachte 1] en [medeverdachte 2] . Verder heeft verdachte zich ook bezig gehouden met de opbouw van kwekerijen, was hij veelal aanwezig als [getuige 4] er ook was, plantte hij nieuwe planten, knipte planten en bouwde hij de kwekerij in [plaats 2] op. [medeverdachte 2] was degene die volgens [getuige 4] belast was met de uitbetaling van de ondergeschikten. [getuige 4] ontving zijn vergoeding uit handen van medeverdachte [medeverdachte 2] . Verdachte en diens medeverdachte [medeverdachte 1] deelden volgens [getuige 4] de lakens uit. Zo werd medeverdachte [getuige 5] opgedragen om in het fakekantoor te gaan zitten dat was gebouwd in de loods aan de [adres 2] in [plaats 2] . Gelet op het vorenstaande was binnen de organisatie sprake van een hiërarchische structuur. Verdachte en medeverdachte [medeverdachte 1] waren de organisatoren en medeverdachten [getuige 4] en [medeverdachte 2] de ondergeschikten. 




Conclusie m.b.t. het onder 5 ten laste gelegde feit

Op grond van het hiervoor overwogene is het hof van oordeel dat overeenkomstig het standpunt van de advocaat-generaal wettig en overtuigend bewezen kan worden dat tussen verdachte, [medeverdachte 1] , [medeverdachte 2] en [getuige 4] sprake was van een crimineel samenwerkingsverband die als oogmerk had het inrichten en exploiteren van hennepkwekerijen om het feitelijke en gewenste doel, het verdienen van geld met de handel in hennep, te bereiken. Op grond van bovenstaande is het hof van oordeel dat verdachte deel heeft uitgemaakt van dat samenwerkingsverband en dat hij gedragingen heeft ondersteund die mede strekten tot de verwezenlijking van het binnen die organisatie bestaande oogmerk.



De verweren strekkende tot vrijspraak worden verworpen. 





Zaak met parketnummer 18-730414-16 

Op 13 mei 2014 vond er om 06:30 uur een doorzoeking plaats aan de [adres 4] te [plaats 4] . In de kelder van het pand werd een in werking zijnde hennepkwekerij aangetroffen. De kwekerij bestond uit twee ruimtes met in totaal 378 hennepplanten en was professioneel opgezet. 



Blijkens een proces-verbaal van bevindingen d.d. 16 mei 2014, werden ter zake van voornoemde kwekerij op 13 mei 2014 tussen 05:58 uur en 06:25 uur ter zake van deze kwekerij drie verdachten in of in de onmiddellijke nabijheid van de [adres 4] te [plaats 4] aangehouden. Aangehouden werden de volgende personen: [getuige 2] , geboren op [geboortedatum] 1979, [verdachte] , geboren op [geboortedatum] 1968, en [getuige 3] , geboren op [geboortedatum] 1979.
Door medewerker(s) van het observatieteam werd namelijk gezien dat door de verdachten, voornoemd, witte volle zakken vanuit het pand aan de [adres 4] te [plaats 4] werden geladen in de laadruimte van een witte Volkswagen Transporter met kenteken [kentekennummer] . Deze Transporter stond achter het pand, ter hoogte van de ingang van [adres 4] , geparkeerd. Uit het onderzoek Arville bleek dat [getuige 2] , voornoemd, van deze bestelauto gebruik maakte. De inhoud van deze witte zakken bleek te bestaan uit oude potgrond van eerdere hennepteelt. Deze potgrond was vermengd met wortelresten en restanten van hennepplanten. In totaal lagen er 46 van deze witte zakken in de laadruimte van de eerder genoemde Volkswagen Transporter. 




        [getuige 2] heeft over 13 maart 2014 (het hof begrijpt: 13 mei 2014) verklaard dat hij die dag met [getuige 3] en verdachte zijn auto heeft volgegooid met witte zakken die uit één van de kweekruimtes kwamen. [getuige 2] : “Toen waren we ruimte 2 aan het leeg halen. Ik ben er niet geweest, [getuige 3] en [verdachte] zijn in die ruimte geweest en ik bleef aan de voorzijde. Omdat ik de zakken in mijn auto gooide en [verdachte] en [getuige 3] liepen heen en weer door de centrale hal met de witte zakken.” Op de vraag of [getuige 3] en [verdachte] wisten wat ze aan het versjouwen waren, heeft [getuige 2] geantwoord: “Ja zeker wisten ze dat.”. Later in de verklaring wordt [getuige 2] bevraagd over een briefje dat ter plaatse is aangetroffen met daarop een berekening. [getuige 2] : “Dit gaat over [verdachte] volgens mij. Er staat te goed van [verdachte] op 25-4. Dat is een opbrengst berekening. [verdachte] heeft er wel een aandeel in en ik zou er een voordeeltje uit krijgen. [getuige 1] (het hof begrijpt: [getuige 1] ), [getuige 3] en [verdachte] hebben er alle drie een aandeel in en ik heb de huur.” Volgens [getuige 2] is het een berekening van een opbrengst van een kweek en heeft hij dit samen met verdachte uitgerekend. [getuige 2] heeft verklaard dat in ruimte 1 een kwekerij heeft gezeten die in maart/april 2013 door [verdachte] en [getuige 3] is gemaakt en dat die kwekerij 2 keer heeft gelopen. Eind januari 2014 is de kwekerij in ruimte 6 in werking getreden. De zakken met afval waren afkomstig uit de twee oogsten uit ruimte 1 en de oogst uit ruimte 6. 



Verdachte heeft erkend dat hij op 13 mei 2014 aanwezig was in het pand aan de [adres 4] te [plaats 4] , maar dit zou niets met de daar aangetroffen hennepkwekerij te maken te hebben gehad. Hij heeft verklaard dat hij er geen weet van had dat er potgrond met wortelresten en restanten van hennepplanten in de witte zakken zat die hij getild heeft.
Het hof acht deze ontkennende verklaring niet geloofwaardig, om dezelfde redenen als bij feit 1, 2 en 3 vermeld. De verklaring van [getuige 2] is gedetailleerd en past bij de overige bewijsmiddelen en het algehele beeld dat uit het dossier rijst. Hoewel het hof het goed voorstelbaar acht dat de betrokkenheid van [getuige 2] aanmerkelijk verder ging dan hij heeft prijsgegeven, doet dit niet af aan de geloofwaardigheid van zijn verklaring over de betrokkenheid van verdachte. Het hof is ervan overtuigd dat verdachte óók bij deze kwekerij betrokken is geweest en dat deze betrokkenheid (veel) verder ging dan het enkele tillen van zakken met hennepafval. Het briefje met de opbrengstberekening die ter plaatse is aangetroffen duidt daarop en vormt een bevestiging van de verklaring van [getuige 2] .




Conclusie m.b.t. het in de zaak met parketnummer 18-730414-16 ten laste gelegde:

Het hof acht wettig en overtuigend bewezen dat verdachte betrokken is geweest bij de hennepkwekerij aan [adres 4] te [plaats 4] en het hof acht zijn bijdrage, zoals die hiervoor is geschetst, van voldoende gewicht om hem als medepleger daarvan aan te kunnen merken. 



Gelet op de omvang van deze kwekerij en de professionele wijze waarop de kwekerij was ingericht, kan worden bewezen dat verdachte en zijn medeverdachten hierbij beroeps- of bedrijfsmatig hebben gehandeld. De verweren strekkende tot vrijspraak worden verworpen. 





Bewezenverklaring


Door wettige bewijsmiddelen, waarbij de inhoud van elk bewijsmiddel -ook in onderdelen- slechts wordt gebezigd tot het bewijs van dat tenlastegelegde feit waarop het blijkens de inhoud kennelijk betrekking heeft, en waarin zijn vervat de redengevende feiten en omstandigheden waarop de bewezenverklaring steunt, acht het hof wettig en overtuigend bewezen dat verdachte het in de zaak met parketnummer 18-750012-16 onder 1, 2, 3 en 4 en in de zaak met parketnummer 18-730414-16 primair tenlastegelegde heeft begaan, met dien verstande, dat:



Zaak met parketnummer 18-750012-16:


1.hij op 11 februari 2014 te [plaats 1] , gemeente [gemeente 1] , tezamen en in vereniging met anderen, in het kader van een beroep of bedrijf, opzettelijk heeft geteeld in een pand aan [adres 1] een hoeveelheid van ongeveer 1201 hennepplanten, zijnde hennep een middel vermeld op de bij de Opiumwet behorende lijst II;

2.hij op 20 november 2015 te [plaats 2] , gemeente [gemeente 2] , tezamen en in vereniging met anderen, in het kader van een beroep of bedrijf, opzettelijk heeft geteeld in een pand aan de [adres 2] een hoeveelheid van ongeveer 550 hennepplanten, zijnde hennep een middel vermeld op de bij de Opiumwet behorende lijst II; 


3.

hij op 9 februari 2016 te [plaats 3] , gemeente [gemeente 3] , tezamen en in vereniging met anderen, in het kader van een beroep of bedrijf, opzettelijk heeft geteeld in een pand aan de [adres 3] een hoeveelheid van ongeveer 662 hennepplanten, zijnde hennep een middel vermeld op de bij de Opiumwet behorende lijst II;



4.hij in de periode van 1 januari 2014 tot en met 9 februari 2016 in Friesland, heeft deelgenomen aan een organisatie, welke werd gevormd door verdachte en een of meer medeverdachten, welke organisatie tot oogmerk had het plegen van misdrijven, namelijk het overtreden van artikel 11 lid 2 en/of lid 3 en/of lid 5 Opiumwet, te weten het in de uitoefening van een beroep of bedrijf opzettelijk telen en/of bereiden en/of bewerken en/of vervoeren en/of verkopen en/of afleveren en/of verstrekken en/of vervoeren en/of aanwezig hebben van een grote hoeveelheid hennep en/of een groot aantal hennepplanten zijnde hennep een middel vermeld op de bij de Opiumwet behorende lijst II. 


Zaak met parketnummer 18-730414-16:

1.primairhij in de periode van 1 januari 2014 tot en met 13 mei 2014, te [plaats 4] , tezamen en in vereniging met anderen, in het kader van een beroep of bedrijf, opzettelijk heeft geteeld in een pand aan de [adres 4] een hoeveelheid van ongeveer 378 hennepplanten, zijnde hennep een middel vermeld op de bij de Opiumwet behorende lijst II.



Het hof acht niet bewezen hetgeen verdachte meer of anders is tenlastegelegd dan hierboven is bewezenverklaard, zodat deze daarvan behoort te worden vrijgesproken.





Strafbaarheid van het bewezenverklaarde


Het in de zaak met parketnummer 18-750012-16 onder 1, 2 en 3 en in de zaak met parketnummer 18-730414-16 primair bewezenverklaarde levert telkens op:

in de uitoefening van een beroep of bedrijf opzettelijk handelen in strijd met een in artikel 3 onder B van de Opiumwet gegeven verbod.




Het in de zaak met parketnummer 18-750012-16 onder 4 bewezenverklaarde levert op:

deelneming aan een organisatie die tot oogmerk heeft het plegen van een misdrijf als bedoeld in artikel 11, derde lid, van de Opiumwet.





Strafbaarheid van de verdachte


Verdachte is strafbaar aangezien geen omstandigheid is gebleken of aannemelijk geworden die verdachte niet strafbaar zou doen zijn.





Oplegging van straf en/of maatregel


De rechtbank Noord-Nederland heeft verdachte ter zake van het medeplegen van hennepteelt op vier verschillende locaties en deelname aan een criminele organisatie veroordeeld tot een gevangenisstraf voor de duur van 36 maanden, met aftrek van voorarrest. 



De advocaat-generaal heeft gevorderd verdachte ter zake van diezelfde feiten te veroordelen tot een gevangenisstraf voor de duur van 30 maanden, met aftrek van voorarrest. 



De verdediging heeft het hof verzocht de straf aanzienlijk te matigen en in dat kader gewezen op de schending van de redelijke termijn, het ontbreken van relevante documentatie en straffen die in soortgelijke zaken zijn opgelegd. 



Het hof heeft bewezenverklaard dat verdachte deel heeft uitgemaakt van een criminele organisatie die zich op grote schaal en op professionele wijze bezig hield met het opzetten en exploiteren van hennepkwekerijen. In dat kader is verdachtes betrokkenheid bij vier hennepkwekerijen vastgesteld. Zoals bij de bewijsoverweging uiteen is gezet, had verdachte een belangrijke, invloedrijke positie binnen de organisatie. Hij is door verschillende personen aangeduid als ‘directeur’ of ‘een van de grote jongens’ en dat strookt met het beeld dat het hof van verdachte heeft gekregen. Verdachte stond hoog op de ladder van de organisatie en was in de positie om andere personen opdrachten te geven. Het hof rekent verdachte zijn handelen aan, omdat hij daarmee heeft bijgedragen aan de instandhouding van het illegale circuit betreffende de handel in softdrugs, met alle daarbij komende maatschappelijke problemen. Kennelijk heeft hij zich enkel laten leiden door motieven van persoonlijk financieel gewin.



Het hof betreurt het dat verdachte nauwelijks openheid van zaken heeft willen geven en geen verantwoordelijkheid voor zijn handelen heeft genomen. Integendeel; verdachte heeft veelvuldig  met zijn vinger naar anderen gewezen: naar de politie die ondeugdelijk onderzoek zou hebben uitgevoerd, naar medeverdachten die wel een inhoudelijke verklaring aflegden en ook voor de rechtbank had verdachte geen goed woord over. Hoewel verdachte hierin vrij is en het hem vanzelfsprekend ook vrij staat zijn proceshouding te kiezen, zijn dit wel factoren die maken dat het hof zich afvraagt in hoeverre verdachte inzicht heeft in het strafwaardige van zijn handelen en wordt dit betrokken bij het inschatten van het recidiverisico. 



Het hof neemt bij de strafoplegging in aanmerking dat verdachte blijkens een hem betreffend uittreksel uit het justitieel documentatieregister d.d. 6 december 2021 eerder is veroordeeld ter zake van strafbare feiten, maar dat dit geen veroordelingen van recente datum betreffen. Bij de bespreking van de persoonlijke omstandigheden zijn verder geen bijzondere feiten of omstandigheden naar voren gekomen die in positieve dan wel negatieve zin van invloed zijn op de op te leggen straf.



Het hof is van oordeel dat gezien de aard en ernst van de bewezenverklaarde feiten, oplegging van een forse onvoorwaardelijke gevangenisstraf noodzakelijk is. Verdachte en medeverdachte [medeverdachte 1] onderscheiden zich van de andere medeverdachten door de bepalende rol die zij in het geheel hebben ingenomen. Dit maakt dat het verwijt dat aan hen kan worden gemaakt groter is en dit verklaart dat bij hen een vrijheidsbenemende straf op zijn plaats is. In beginsel is het hof van oordeel dat de door de advocaat-generaal gevorderde gevangenisstraf van 30 maanden in dit verband een passende bestraffing is. 



De verdediging en de advocaat-generaal hebben evenwel terecht erop gewezen dat rekening dient te worden gehouden met het tijdsverloop. In dat kader is van belang dat verdachte op 
17 februari 2016 in verzekering is gesteld, dat het vonnis waartegen verdachte hoger beroep heeft ingesteld dateert van 23 november 2018, waarna op diezelfde dag hoger beroep is ingesteld en het dossier op 21 januari 2020 bij het hof is binnengekomen. Vervolgens heeft het een jaar geduurd voordat de zaak voor het eerst door het hof ter zitting is behandeld, te weten op 29 januari 2021. Hoewel de zaak na 29 januari 2021 tot aan de einduitspraak op 
4 maart 2022 met de nodige voortvarendheid is behandeld - in de tussentijd heeft ook nog nader onderzoek plaatsgevonden - is er over de gehele procedure bezien sprake van een overschrijding van de redelijke termijn die in de straf dient te worden verdisconteerd. 



Het voorgaande maakt dat het hof in plaats van een gevangenisstraf van 30 maanden, een gevangenisstraf van 24 maanden zal opleggen, met aftrek van voorarrest. Deze straf is passend en geboden. 



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting, tot het moment dat de verdachte in aanmerking komt voor deelname aan een penitentiair programma, als bedoeld in artikel 4 Penitentiaire beginselenwet, dan wel de regeling van voorwaardelijke invrijheidsstelling, als bedoeld in artikel 6:2:10 Wetboek van Strafvordering, aan de orde is. 





Toepasselijke wettelijke voorschriften


Het hof heeft gelet op de artikelen 3, 11 en 11b van de Opiumwet en de artikelen 57 en 63 van het Wetboek van Strafrecht.



Deze voorschriften zijn toegepast, zoals zij golden ten tijde van het bewezenverklaarde.





BESLISSING


Het hof:



Vernietigt het vonnis waarvan beroep en doet opnieuw recht:



Verklaart zoals hiervoor overwogen bewezen dat de verdachte het in de zaak met parketnummer 18-750012-16 onder 1, 2, 3 en 4 en in de zaak met parketnummer 18-730414-16 primair tenlastegelegde heeft begaan.



Verklaart niet bewezen hetgeen de verdachte meer of anders is tenlastegelegd dan hierboven is bewezenverklaard en spreekt de verdachte daarvan vrij.



Verklaart het in de zaak met parketnummer 18-750012-16 onder 1, 2, 3 en 4 en in de zaak met parketnummer 18-730414-16 primair bewezenverklaarde strafbaar, kwalificeert dit als hiervoor vermeld en verklaart de verdachte strafbaar.



Veroordeelt de verdachte tot een gevangenisstraf voor de duur van 24 (vierentwintig) maanden.



Beveelt dat de tijd die door de verdachte vóór de tenuitvoerlegging van deze uitspraak in enige in artikel 27, eerste lid, van het Wetboek van Strafrecht bedoelde vorm van voorarrest is doorgebracht, bij de uitvoering van de opgelegde gevangenisstraf in mindering zal worden gebracht, voor zover die tijd niet reeds op een andere straf in mindering is gebracht.













Aldus gewezen door
mr. L.T. Wemes, voorzitter,
mr. L.G. Wijma en mr. E.M.J. Brink, raadsheren, 
in tegenwoordigheid van mr. H. Akkerman, griffier, 
en op 4 maart 2022 ter openbare terechtzitting uitgesproken. 















































",Gerechtshof Arnhem-Leeuwarden,2022-03-04,2022-03-03,21-006579-18,Uitspraak,,,Strafrecht,Hoger beroep,"
Onderzoek Ismene. Veroordeling ter zake van deelname aan een criminele organisatie die zich op grote schaal en op professionele wijze bezig hield met het opzetten en exploiteren van hennepkwekerijen. In dat kader is verdachtes betrokkenheid bij vier hennepkwekerijen vastgesteld. Verdachte had een belangrijke, invloedrijke positie binnen de organisatie. Oplegging onvoorwaardelijke gevangenisstraf van 24 maanden, met aftrek voorarrest. 

In de met deze strafzaak samenhangende ontnemingszaak (21-006610-19) is het bedrag waarop het door de betrokkene wederrechtelijk verkregen voordeel wordt geschat, vastgesteld op een bedrag van € € 312.692,00 en is de verplichting opgelegd tot betaling aan de Staat ter ontneming van het wederrechtelijk verkregen voordeel van een bedrag van € 312.692,00.
","

Rechtspraak.nl

","Onderzoek Ismene. Veroordeling ter zake van deelname aan een criminele organisatie die zich op grote schaal en op professionele wijze bezig hield met het opzetten en exploiteren van hennepkwekerijen. In dat kader is verdachtes betrokkenheid bij vier hennepkwekerijen vastgesteld. Verdachte had een belangrijke, invloedrijke positie binnen de organisatie. Oplegging onvoorwaardelijke gevangenisstra..."
626,ECLI:NL:GHDHA:2022:342,,Gerechtshof Den Haag,2022-03-02,2022-03-04,22-003136-20.a,Uitspraak,,,Strafrecht,,,,No summary available
627,ECLI:NL:RBZWB:2022:1117,,Rechtbank Zeeland-West-Brabant,2022-03-03,2022-03-04,394626,Uitspraak,,,Civiel recht; Personen- en familierecht,,,,No summary available
628,ECLI:NL:OGEAC:2022:25,"

GERECHT IN EERSTE AANLEG VAN CURAÇAO 
Zaaknummers: CUR201903733, CUR201903945 en CUR202001285


Beschikking van 3 maart 2022 



inzake: 




… de vader …,

wonende in Curaçao,
verzoeker,
hierna te noemen: de vader,
gemachtigde: mr. J.H. Schmitz,



tegen




… de moeder …,

thans wonende in Nederland,
verweerster, 
hierna te noemen: de moeder,gemachtigde: mr. D.M. Wildeman.






1Het verdere procesverloop

1.1.
Dat blijkt uit:


de beschikking van 17 december 2020 van dit gerecht en daarin genoemde processtukken;


het voorlopige rapport van de Voogdijraad van 7 april 2021, ingediend op    8 april 2021;


de akten uitlating op het voorlopige rapport van 27 mei 2021 zijdens partijen;


het definitieve rapport van de Voogdijraad van 23 september 2021,               ingediend op 30 september 2021;


de akten uitlating over het definitieve rapport van de Voogdijraad van             14 oktober 2021 zijdens partijen;


de mondelinge behandeling op 27 januari 2022, waar de vader bijgestaan door zijn gemachtigde is verschenen en de moeder – per video verbinding – bijgestaan door haar gemachtigde – in persoon – zijn verschenen, en waar een vertegenwoordiger van de Voogdijraad aanwezig was.





1.2.
De uitspraak is bepaald op heden. 






2De verdere beoordeling


2.1.
Bij de tussenbeschikking van 17 december 2020 heeft het gerecht een voorlopige onderhoudsbijdrage en omgangsregeling vastgesteld en de beslissing met betrekking tot het gezag over het kind van partijen aangehouden. De zaak werd verwezen naar de rolzitting van 8 april 2021, in afwachting van een onderzoek door de Voogdijraad en het daaruit volgend advies. 



2.2.
In het definitieve rapport heeft de Voogdijraad - kort samengevat - geadviseerd om de ouders gezamenlijk met het gezag over het kind te belasten en om de voorlopige omgangsregeling uit te breiden. 



2.3.
Nadat partijen op 14 oktober 2021 bij akte hadden gereageerd op het advies is een voortzetting van de behandeling bepaald op 25 november 2021. Deze zitting werd op verzoek van de (gemachtigde van de) moeder aangehouden. Ter zitting van 27 januari 2022 is gebleken dat de moeder al vóór de geplande behandeling van 25 november 2021, samen met het kind naar Nederland is vertrokken. Haar gemachtigde heeft een kopie van een uittreksel van de basisadministratie overlegd waaruit blijkt dat het kind op 22 november 2022 in Nederland is ingeschreven. De moeder stelt zich op het standpunt dat het gerecht niet meer bevoegd is de verzoeken over en weer inhoudelijk te beoordelen omdat het kind zijn gewone verblijfplaats niet op Curaçao heeft. De vader heeft zich voor wat betreft de bevoegdheid gerefereerd aan het oordeel van het gerecht. 



2.4.
Het gerecht stelt voorop dat het zeer onwenselijk is dat, gedurende een procedure als deze, door een van partijen de beslissing wordt genomen om, kennelijk zonder overleg, met een minderjarig kind naar het buitenland te vertrekken. Het is immers duidelijk dat een dergelijk vertrek betekent dat de omgang tussen het kind en de (andere) ouder wordt bemoeilijkt, zo niet onmogelijk wordt gemaakt. Dat zal doorgaans niet in het belang van het kind zijn. 



2.5.
Het juridisch kader is als volgt. Ingevolge artikel 429c lid 3 Rv is bevoegd de rechter van de woonplaats of het werkelijk verblijf van het kind. Ten tijde van het indienen van het verzoekschrift woonde het kind in Curaçao. Hoewel ook in familiezaken als deze het uitgangspunt is dat voor de bevoegdheid van de rechter in beginsel beslissend is het tijdstip waarop zijn tussenkomst wordt ingeroepen, bestaan op dit zogenaamde perpetuatio fori-beginsel uitzonderingen. Een aantal daarvan zijn opgenomen in het Verdrag inzake de bevoegdheid, het toepasselijke recht, de erkenning, de tenuitvoerlegging en de samenwerking op het gebied van ouderlijke verantwoordelijkheid en maatregelen ter bescherming van kinderen (’s-Gravenhage, 19 oktober 1996) (hierna: Haags Kinderbeschermingsverdrag 1996), dat sinds 1 mei 2011 medegelding heeft voor Curaçao. Artikel 5 lid 2 van dat verdrag bepaalt het volgende: Onverminderd het bepaalde in artikel 7, zijn in geval van verplaatsing van de gewone verblijfplaats van het kind naar een andere Verdragsluitende Staat de autoriteiten van de Staat van de nieuwe gewone verblijfplaats bevoegd. Deze regeling geldt krachtens artikel 3 onder b ook voor gezagsrechten, mede omvattende de omgangsrechten. De beperking van artikel 7 speelt in deze zaak geen rol nu deze beperking betrekking heeft op het geval van ongeoorloofde overbrenging. Nu de moeder het eenhoofdig gezag over het kind heeft, was zij bevoegd te verhuizen en is van ongeoorloofde overbrenging geen sprake geweest (vergelijk Gemeenschappelijk Hof van Justitie 21 augustus 2018, ECLI:NL:OGHACMB: 2018:167).



2.6.
Ter beantwoording van de vraag of de Curaçaose rechter rechtsmacht heeft, dient dus eerst te worden bepaald waar het kind zijn gewone verblijfplaats heeft. Volgens bestendige jurisprudentie van de Hoge Raad (zie bv HR van 17 juni 2011: ECLI:NL:HR:2011:BQ4833, zie ook: ECLI:NL:PHR:2020:1034) wordt aan het feitelijk begrip 'gewone verblijfplaats van het kind' inhoud gegeven door de feiten en omstandigheden van het concrete geval. Daarbij gaat het, kort gezegd, om de plaats waarmee het kind maatschappelijk de nauwste bindingen heeft. Tot de voor de bepaling van de gewone verblijfplaats van het kind in aanmerking te nemen factoren kunnen, naast fysieke aanwezigheid van het kind in een lidstaat, in het bijzonder worden gerekend omstandigheden waaruit kan worden afgeleid dat deze aanwezigheid niet tijdelijk of toevallig is en dat de verblijfplaats van het kind een zekere integratie in een sociale en familiale omgeving tot uitdrukking brengt. Daarbij moet onder meer rekening worden gehouden met de duur, de regelmatigheid, de omstandigheden en de redenen van het verblijf op het grondgebied van een lidstaat en van de verhuizing van het gezin naar die staat, de nationaliteit van het kind, de plaats waar en de omstandigheden waaronder het naar school gaat, de talenkennis en de familiale en sociale banden van het kind in die staat. Voorts kan de bedoeling van de ouders om zich met het kind in een andere lidstaat te vestigen, waaraan uiting is gegeven door maatregelen, zoals de koop of de huur van een woning in de lidstaat van ontvangst, een aanwijzing voor de verplaatsing van de gewone verblijfplaats zijn. De leeftijd van het kind en zijn sociale en familiale omgeving zijn van wezenlijk belang voor de vaststelling van de gewone verblijfplaats. Doorgaans is de omgeving van een jong kind in wezen een familiale omgeving, waarvoor de persoon of personen bij wie het kind woont, die daadwerkelijk gezag over hem uitoefenen en voor hem zorgen, bepalend is of zijn. 



2.7.
  Het gerecht is van oordeel dat als gewone verblijfsplaats van het kind Curaçao te gelden heeft. Daarvoor is het volgende redengevend. (de minderjarige) is thans 3 jaar en heeft vanaf zijn geboorte in Curaçao, zijn geboorteplaats, gewoond. Toen deze zaak aanhangig werd gemaakt had hij zijn gewone verblijfplaats in Curaçao. Op 4 oktober 2019 heeft de vader een inleidend verzoek ingediend strekkende tot – onder meer - wijziging van het gezag over (de minderjarige) en het vaststellen van een omgangsregeling. Op 16 januari 2020 heeft een mondelinge behandeling plaatsgevonden waarbij partijen zijn verschenen. De moeder heeft vervolgens op 18 mei 2020 een verzoek ingediend strekkende tot – onder meer – het bepalen van een bijdrage van de vader in de kosten van opvoeding en verzorging van (de minderjarige). De behandeling van dat verzoek heeft, tegelijk met de voortzetting van de behandeling van het verzoek van de vader, plaatsgevonden op 4 juni 2020. Er is op 25 juni 2020 een beschikking gegeven door het gerecht waarin een voorlopige alimentatie en omgangsregeling is bepaald en een datum voor een evaluatie is vastgesteld. De evaluatie heeft op 19 november 2020 plaatsgevonden en partijen zijn wederom verschenen. Vervolgens heeft de Voogdijraad een onderzoek verricht. Dat was afgerond op 23 september 2021. Op geen moment is door de moeder te kennen gegeven dat zij voornemens was met (de minderjarige) Curaçao te verlaten om zich elders te gaan vestigen. Aan de vader is op 28 december 2021, na het vertrek, medegedeeld dat de moeder met (de minderjarige) voor drie maanden naar Nederland was. Pas ter zitting van 27 januari 2022 is medegedeeld dat zij voor onbepaalde tijd in Nederland zullen blijven. 



2.8.
Hoe de leefsituatie van (de minderjarige) nu is in Nederland is niet bekend, zodat niet zomaar kan worden aangenomen dat Nederland zijn nieuwe gewone verblijfplaats is. Feiten en omstandigheden waaruit blijkt dat sprake is van een zekere bestendigheid voor wat betreft het verblijf in Nederland zijn niet (voldoende gemotiveerd) gesteld en ook overigens niet gebleken. Het handelen van de moeder, namelijk door kort na het ontvangen van de het eindrapport van de Voogdijraad en nog vóór de voortzetting van de procedure ter zake van de verzoeken over en weer van partijen, onaangekondigd naar Nederland te vertrekken, geeft te denken dat de moeder bewust heeft getracht inbreuk te maken op het in artikel 1:377a Burgerlijke Wetboek (BW) verankerde recht van de vader en het kind op omgang met elkaar. Het gerecht acht zich, gelet op al het voorgaande, bevoegd om op de verzoeken over en weer te beslissen. Te meer nu het benodigde onderzoek reeds voor het vertrek naar Nederland was afgerond, verzet het belang van het kind zich daartegen niet. 



2.9.
Op grond van artikel 1:253c BW kan de rechter op verzoek van de tot het gezag bevoegde vader van het kind die nimmer het gezag gezamenlijk met de moeder heeft uitgeoefend, de ouders met het gezamenlijk gezag over het kind belasten als de rechter dit in het belang van het kind wenselijk oordeelt. Het verzoek wordt slechts afgewezen indien er een onaanvaardbaar risico bestaat dat het kind klem en verloren dreigt te raken tussen de ouders en niet te verwachten is dat hierin binnen afzienbare tijd voldoende verbetering zou komen, of indien afwijzing anderzijds in het belang van het kind noodzakelijk is.



2.10.
 Het uitgangspunt van de wetgever is dat ouders in beginsel gezamenlijk gezag over hun kinderen hebben. Het gerecht ziet geen gronden om af te wijken van het advies van de Voogdijraad om ook in dit geval gezamenlijk gezag te bepalen. Feiten of omstandigheden die de conclusie zouden rechtvaardigen dat eenhoofdig gezag meer in het belang van (de minderjarige) zou zijn, zijn niet (voldoende gemotiveerd) gesteld en ook overigens niet gebleken. Dit te minder nu het ouderlijk gezag, conform het bepaalde in artikel 1:247 lid 3 BW, mede de verplichting van de ouder omvat om de ontwikkeling van de banden van het kind met de andere ouder te bevorderen, terwijl de moeder daaraan niet heeft voldaan. De omstandigheid dat de vader en (de minderjarige) thans in verschillende landen verblijven staat aan gezamenlijk gezag niet in de weg. Dat de communicatie, die toch al niet optimaal verliep, door deze verhuizing is verslechterd is onvoldoende contra-indicatie voor gezamenlijk gezag. Partijen moeten in staat worden geacht om in concrete gevallen gezamenlijk tot beslissingen te kunnen komen over zaken die (de minderjarige) aangaan. Van hen kan worden gevergd dat zij het belang van (de minderjarige) voorop stellen. 



2.11.

Het door de vader verzochte gezamenlijk gezag over (de minderjarige) is
gelet op het voorgaande dan ook toewijsbaar.




2.12.
Voor wat betreft de omgangsregeling overweegt het gerecht het volgende. De vader en (de minderjarige) waren gedurende deze procedure naar elkaar toe gegroeid. Het moet voor beiden pijnlijk zijn dat dit proces abrupt is afgebroken. Het wordt in het belang van (de minderjarige) wenselijk geacht dat de band tussen hem en zijn vader wordt onderhouden. De vader heeft ter zitting opgemerkt dat het videobelcontact tussen hem en (de minderjarige) niet werkte. Dat is onder de huidige omstandigheden echter de enige mogelijkheid voor regelmatig contact tussen hem en (de minderjarige). Te verwachten is dat, naarmate (de minderjarige) ouder wordt, deze wijze van contact soepeler zal verlopen. De moeder heeft voorgesteld om te bepalen dat de vader op twee vaste dagen in de week, op vaste tijden, telefonisch, dan wel via WhatsApp videocall contact zal hebben met (de minderjarige). Dat wordt in het belang van (de minderjarige) geacht. Tevens wordt in zijn belang geacht dat hij, op het moment dat (de moeder en) (de minderjarige) in Curaçao of de vader in Nederland zal verblijven, omgang met de vader zal hebben. De omgang zal worden bepaald op de in het dictum weergegeven wijze. 



2.13.
Voor wat betreft de door de vader aan de moeder  te betalen bijdrage in de kosten van de opvoeding en verzorging van (de minderjarige) overweegt het gerecht dat het voorlopig vastgesteld bedrag van NAf 350,- per maand definitief vastgesteld kan worden, nu partijen dit bedrag niet hebben bestreden. De betaling dient voortaan rechtstreeks aan de moeder te worden voldaan.  



2.14.
Gelet op het feit dat het hier een procedure van familierechtelijke aard betreft, zal het gerecht de proceskosten compenseren als hierna vermeld.






3De beslissing


Het gerecht:



3.1.
verklaart zich bevoegd om kennis te nemen van de verzoeken en daarop een definitief te beslissen; 



3.2.
bepaald dat voortaan aan de vader en de moeder gezamenlijk het gezag zal toekomen over (de minderjarige), geboren op …… in Curaçao; 



3.3.
draagt de griffier op om aantekening van deze beschikking in het gezagsregister te doen; 



3.4.
bepaalt in het kader van de zorgregeling:



dat vader en (de minderjarige) twee keer per week (video)belcontact zullen hebben; een keer door de week en een keer in het weekend, door partijen in onderling overleg te bepalen, en qua duur van het contact moment opbouwend naar gelang (de minderjarige) ouder wordt;


dat op het moment dat (de moeder en) (de minderjarige) in Curaçao zal verblijven of vader in Nederland zal verblijven, partijen in onderling overleg dienen te zorgen dat er omgang is tussen vader en (de minderjarige);  





3.5.
bepaalt de door de vader te betalen bijdrage in de kosten van verzorging en opvoeding van (de minderjarige), op NAf 350, per maand, telkens bij vooruitbetaling, rechtstreeks aan de moeder te voldoen;



3.6.
verklaart deze beschikking uitvoerbaar bij voorraad;



3.7.
bepaalt dat iedere partij de eigen proceskosten draagt;



3.8.
wijst af het meer of anders verzochte. 



Deze beschikking is gegeven door mr. F.V.L.M. Wannyn, rechter, en op 3 maart 2022 uitgesproken in aanwezigheid van de griffier. 








",Gerecht in eerste aanleg van Curaçao,2022-03-03,2022-03-04,"CUR201903733, CUR201903945 en CUR202001285",Uitspraak,,,Civiel recht; Personen- en familierecht,Eerste aanleg - enkelvoudig,"
Gezag en omgang. Moeder met kind naar Nederland vertrokken hangende de procedure, bevoegdheid Curaçaose rechter, gewone verblijfplaats kind
","

Rechtspraak.nl

","Gezag en omgang. Moeder met kind naar Nederland vertrokken hangende de procedure, bevoegdheid Curaçaose rechter, gewone verblijfplaats kind"
629,ECLI:NL:RBDHA:2022:1729,,Rechtbank Den Haag,2022-03-03,2022-03-04,C/09/617535 / FA RK 21-6061,Uitspraak,,,Civiel recht; Personen- en familierecht,,,,No summary available
630,ECLI:NL:GHARL:2022:1683,"


PIJ P21/0396 


Beslissing d.d. 3 maart 2022



De kamer van het hof als bedoeld in artikel 67 van de Wet op de rechterlijke organisatie heeft te beslissen op het beroep van




        [jeugdige]
      ,
geboren te [geboorteplaats] ( [geboorteland] ) op [geboortedag] 2004,
verblijvende in [psychiatrisch centrum 1] te [plaats] ,
onder verantwoordelijkheid van [justitiële jeugdinrichting 1] te [plaats] ,
hierna: de jeugdige.


Het beroep is ingesteld tegen de beslissing van de rechtbank Overijssel, zittingsplaats Zwolle, van 9 november 2021, houdende verlenging van de maatregel tot plaatsing in een inrichting voor jeugdigen (hierna: de PIJ-maatregel) met een termijn van twee jaar.


Het hof heeft gelet op de stukken, waaronder:



het arrest van het gerechtshof Arnhem-Leeuwarden, zittingsplaats Zwolle, van 23 oktober 2019, waarbij de maatregel tot plaatsing in een inrichting voor jeugdigen is opgelegd;


het achtste perspectiefplan van [justitiële jeugdinrichting 1] van 20 april 2021;


de brief van Raad voor de Kinderbescherming van 19 augustus 2021, inhoudende de uitkomsten van het onderzoek en het strafadvies voor de zitting van de meervoudige kamer in de rechtbank Rotterdam van 26 augustus 2021;


het vonnis van de meervoudige kamer in de rechtbank Rotterdam van  26 augustus 2021;


het verlengingsadvies van [justitiële jeugdinrichting 1] van 7 september 2021;


de vordering van de officier van justitie van 14 september 2021;


het proces-verbaal van het onderzoek in eerste aanleg;


de beslissing waarvan beroep;


de akte van beroep van de jeugdige van 10 november 2021;


de registratiekaart betreffende de jeugdige van 2 december 2021;


de aanvullende informatie van [justitiële jeugdinrichting 1] van 24 december 2021;


de aanvullende informatie van [psychiatrisch centrum 1] van 25 januari 2022;


de notulen van de zorgconferentie van 31 januari 2022;


het e-mailbericht van het arrondissementsparket Oost-Nederland van 10 februari 2022, inhoudende dat zaak tegen de jeugdige betreffende de verdenking van mishandeling op 18 oktober 2021 nog in behandeling bij de politie is; 


het e-mailbericht van mr. A.L. Louwerse van 10 februari 2022, inhoudende informatie de heer [deskundige 1] , als maatschappelijk werker en adviseur repatriëring verbonden aan [psychiatrisch centrum 1] , over de praktische uitvoerbaarheid van een eventuele repatriëring van de jeugdige naar [geboorteland] .



Het hof heeft ter zitting van 17 februari 2022 gehoord de jeugdige, bijgestaan door zijn raadsvrouw mr. A.L. Louwerse, advocaat te Haarlem, de advocaat-generaal mr. V. Smink. Daarnaast zijn als deskundigen gehoord:




        [deskundige 2] , als hoofd behandeling en GZ-psycholoog verbonden aan [psychiatrisch centrum 1] .



        [deskundige 3] , als kinder- en jeugdpsychiater verbonden aan [justitiële jeugdinrichting 1] ;



        [deskundige 4] , als gedragswetenschapper en GZ-psycholoog verbonden aan [justitiële jeugdinrichting 1] .


Verder is [betrokkene 1] gehoord als waarnemer van [betrokkene 2] ; beiden zijn verbonden aan de [stichting] die is belast met de voogdij over de jeugdige.

Overwegingen:



Het standpunt van de jeugdige

De jeugdige wil terugkeren naar [geboorteland] . Hij heeft geen toekomst in Nederland. Hij heeft hier geen status, en komt niet in aanmerking voor verloven. Hij begrijpt dat zijn agressieve gedrag heeft geleid tot de beëindiging van zijn behandeling in [justitiële jeugdinrichting 1] . Hij wil geen problemen meer veroorzaken door agressief gedrag. Hij staat open voor verdere behandeling maar hij wordt niet meer behandeld. Hij verblijft in een kliniek voor volwassenen, waar hij gemiddeld 21 tot 22 uur per etmaal achter een gesloten celdeur zit. Hij is somber en eenzaam. Hij piekert veel bij gebrek aan perspectief. De vele beperkingen leiden bij hem ook tot frustratie en boosheid.
De jeugdige is eindelijk gehoord door de politie als verdachte van de mishandeling van een medewerker van [psychiatrisch centrum 1] op 18 oktober 2021. Na dit incident heeft [psychiatrisch centrum 1] bij het Ministerie gemeld dat hij met spoed moet worden uitgeplaatst, enerzijds vanwege de impact van het incident op het personeel en anderzijds vanwege de vijfmansbenadering, de belasting van de personeelsbezetting en het feit dat de hij niet meer dan drie uur per dag van de cel af kan, wat niet in het belang van een zo gunstige mogelijke ontwikkeling van de jeugdige is.
De jeugdige heeft in de afgelopen maanden geen agressieve incidenten veroorzaakt. Hij praat meer over zijn gevoelens en gedachten, staat open voor therapie en werkt mee aan medicatiewijzigingen. De wijziging in de medicatie van olanzapine naar clozapine is echter teruggedraaid vanwege de bijwerkingen en de eventuele somatische schade van clozapine, terwijl de effectiviteit van die medicatie niet getoetst kan worden omdat de jeugdige toch voornamelijk op cel wordt gehouden. De diagnostiek, therapie en de medicamenteuze behandeling van de jeugdige kunnen pas plaatsvinden na zijn vertrek uit [psychiatrisch centrum 1] .
Uit de notulen van de zorgconferentie op 31 januari 2022, waarbij de raadsvrouw niet mocht aansluiten, blijkt dat geen enkele instelling waar de jeugdige voor plaatsing is aangeboden, bereid is hem te plaatsen. De conclusie van zorgconferentie is dat de jeugdige opnieuw wordt aangeboden voor plaatsing op een afdeling voor Beheersproblematische Gedetineerden (BPG) en dat hij hierna misschien in aanmerking komt voor plaatsing in een Penitentiair Psychiatrisch Centrum (PPC).
De plaatsing van de jeugdige op een BPG-afdeling zal leiden tot een verslechtering van zijn situatie. Op een BPG-afdeling is geen sprake van onderwijs en arbeid en daar zal met name geen diagnostiek en ook geen therapie plaatsvinden, wat volgens [justitiële jeugdinrichting 1] en [psychiatrisch centrum 1] juist nodig is om het recidiverisico te verminderen en toe te werken naar het einde van de PIJ-maatregel en de terugkeer van de jeugdige naar [geboorteland] . [psychiatrisch centrum 1] vindt de huidige situatie nijpend en geeft in de notulen van de zorgconferentie aan dat de psychische toestand van de jeugdige binnen deze kliniek enkel zal verslechteren. 
De raadsvrouw heeft betoogd dat niet wordt voldaan aan de voorwaarde dat een verlenging van de PIJ-maatregel ook in het belang moet zijn van een zo gunstig mogelijke ontwikkeling van een jeugdige. In dit geval leidt een verlenging van de PIJ-maatregel daarnaast tot schending van de artikelen 31, 37 en 41 van het Internationale Verdrag inzake de rechten van het kind (IVKR). De huidige situatie van de jeugdige in [psychiatrisch centrum 1] en zijn situatie na de voorgenomen plaatsing op een BPG-afdeling leveren tevens schendingen op van de artikelen 3, 5 lid 1 onder e en 6 van het Europees Verdrag voor de Rechten van de Mens en de Fundamentele Vrijheden (EVRM).
De raadsvrouw acht de terugkeer naar [geboorteland] in het belang in het belang van een zo gunstig mogelijke ontwikkeling van de jeugdige. In [geboorteland] heeft hij onderdak in het huis van zijn moeder en een sociaal netwerk om zich heen en daar zal hij kunnen worden behandeld door een psychiater en een psycholoog in zijn eigen taal en cultuur.
De raadsvrouw heeft primair bepleit de vordering tot verlenging van de PIJ-maatregel af te wijzen. In dat geval eindigt de maatregel van rechtswege voorwaardelijk onder de algemene voorwaarden. Dit staat niet in de weg aan de uitzetting van de jeugdige naar [geboorteland] door de Dienst Terugkeer en Vertrek (DTV). Subsidiair heeft de raadsvrouw verzocht nader onderzoek te laten doen naar de mogelijkheden tot terugkeer van de jeugdige naar [geboorteland] . De raadsvrouw heeft meer subsidiair bepleit de verlengingsduur van de PIJ-maatregel te beperken tot zes maanden dan wel tot maximaal 12 maanden. Enerzijds dient een vinger aan de pols te worden gehouden om de voortgang van het traject tot plaatsing en behandeling van de jeugdige in de gaten te houden en om hem perspectief te bieden. Anderzijds kan het hof niet, zoals bij een terbeschikkingstelling, de maatregel beëindigen onder de bijzondere voorwaarde dat de jeugdige na zijn uitzetting naar [geboorteland] niet terugkeert naar Nederland, maar de rechtbank kan wel een onderzoek gelasten naar de mogelijkheid om deze bijzondere voorwaarde te stellen bij een voorwaardelijke beëindiging van de PIJ-maatregel. Bij een verlenging van de PIJ-maatregel heeft de raadsvrouw verzocht een overweging te wijden aan de inspanningen die alle betrokken instanties moeten verrichten om de jeugdige zo snel mogelijk te laten terugkeren naar [geboorteland] . De raadsvrouw heeft tevens verzocht een aanwijzing in de richting van de Minister te geven, indien op korte termijn geen geschikte behandelsetting wordt gevonden, om de procedure van artikel 6:2:22 lid 3 van het Wetboek van Strafvordering in gang te zetten en de PIJ-maatregel onvoorwaardelijk te beëindigen, dan wel voorwaardelijk te beëindigen onder de bijzondere voorwaarde dat de jeugdige niet terugkeert naar Nederland.




Het standpunt van het openbaar ministerie

De jeugdige heeft een traumatisch verleden. Hij lijdt aan ernstige stoornissen. Zijn agressieve gedrag in instellingen heeft tot veel problemen geleid. Agressieve delicten en incidenten maken het lastig hem te behandelen. Er zijn wel enige lichtpuntjes te noemen. De jeugdige zet zich in om wat aan zijn agressieproblematiek te doen. Hij wil zijn gedrag wel veranderen maar dat lukt hem nog niet altijd even goed. Het recidiverisico wordt als matig tot hoog ingeschat. De bescherming van de maatschappij vereist een verlenging van de PIJ-maatregel. De jeugdige voelt zich eenzaam. Hij heeft geen steunend netwerk in Nederland. Dit maakt de behandeling voor hem een grotere uitdaging dan voor jeugdigen die hier familie en vrienden om zich heen hebben en daarop kunnen leunen. De jeugdige wil graag terugkeren naar [geboorteland] . De eenzaamheid van de jeugdige en het gebrek aan steun vanuit zijn netwerk, zijn echter onvoldoende redenen om hem meteen terug te laten keren naar [geboorteland] . In dat geval valt de beschermende structuur van de kliniek weg en is de kans op herhaling van agressieve delicten groot. Dat kan de maatschappij in [geboorteland] ook niet worden aangedaan. In [geboorteland] lijkt een woonplek voor de jeugdige bij zijn moeder beschikbaar te zijn, maar zijn moeder heeft hem in het verleden in de steek gelaten. Het lijkt mogelijk te zijn de jeugdige in [geboorteland] te behandelen. Het is echter niet duidelijk waaruit die behandeling zal bestaan. De jeugdige zal uiteindelijk moeten terugkeren naar [geboorteland] , maar daarvoor is het op dit moment nog te vroeg. [justitiële jeugdinrichting 1] blijft betrokken bij de jeugdige en is ook geïnteresseerd in zijn welzijn, hoewel hij inmiddels is geplaatst bij [psychiatrisch centrum 1] . De voorgenomen overplaatsing van de jeugdige naar een BPG-afdeling is een tijdelijke stap om meer rust en structuur te krijgen. Vanuit de BPG-afdeling dient te worden toegewerkt naar volgende stappen, waaronder het stellen van een goede diagnose, het opstellen van een goed behandelplan en het opbouwen van een relatie met de jeugdige. De advocaat-generaal heeft geconcludeerd tot bevestiging van de verlengingsbeslissing van de rechtbank.




Het oordeel van het hof





Vernietiging

Het hof zal de beslissing van de rechtbank vernietigen omdat het tot een andere beslissing komt.




Indexdelicten

Bij arrest van 23 oktober 2019 heeft het gerechtshof Arnhem-Leeuwarden, zittingsplaats Zwolle, aan de jeugdige de maatregel van plaatsing in een inrichting voor jeugdigen opgelegd ter zake van onder andere poging tot doodslag, opzettelijk in vereniging geweld plegen tegen personen en bedreiging met enig misdrijf tegen het leven gericht. Dit zijn misdrijven die gericht zijn tegen en/of gevaar veroorzaken voor de onaantastbaarheid van het lichaam van een of meer personen.




Stoornis en recidivegevaar

Bij de jeugdige is sprake van een reactieve hechtingsstoornis en een normoverschrijdende gedragsstoornis waarbij proactieve agressie veelvuldig voorkomt. Daarnaast worden bij hem kenmerken gezien van een bedreigde persoonlijkheidsontwikkeling met borderline, antisociale en narcistische trekken. Verder is er bij hem sprake van onverwerkt meervoudig psychotrauma.
Het recidiverisico wordt als hoog ingeschat. Bij de gestructureerde risicotaxatie van gewelddadig gedrag voor jeugdigen (SAVRY) scoort de jeugdige hoog op veel historische, sociale en individuele risicofactoren. De beïnvloeding van de risico’s wordt belemmerd door het ontbreken van beschermende factoren en dan met name het ontbreken van een steunend netwerk in Nederland en het ontbreken van de mogelijkheid om in Nederland verlof in het behandeltraject in te zetten, nu de jeugdige hier geen status heeft. Hoewel de jeugdige gedurende zijn verblijf in de inrichting binnen zijn huidige mogelijkheden voorzichtige ontwikkelingen heeft laten zien, heeft dit nog niet geleid tot een afname van het recidiverisico.




Voorwaarden voor verlenging

Het hof stelt voorop dat de maatregel kan worden verlengd indien de veiligheid van anderen, dan wel de algemene veiligheid van personen de verlenging van de maatregel eist en die verlenging ook in het belang van een zo gunstig mogelijke ontwikkeling van de jeugdige is. Gelet op het hoge recidiverisico wordt voldaan aan de eerste voorwaarde voor een verlenging van de maatregel. Het hof heeft het volgende in aanmerking genomen bij de beantwoording van de vraag of een verlenging van de maatregel ook in het belang van een zo gunstig mogelijke verdere ontwikkeling van de jeugdige is.




Verblijf van de jeugdige in (jeugd) inrichtingen

De jeugdige heeft tijdens zijn voorarrest vanaf 14 juli 2018 en de daarop aansluitende tenuitvoerlegging van de PIJ-maatregel met ingang van 7 november 2019 verbleven in verschillende justitiële jeugdinrichtingen, waaronder [justitiële jeugdinrichting 1] . 
Naar aanleiding van verbaal en fysiek agressieve incidenten is de jeugdige overgeplaatst naar de Forensische Observatie en Begeleidingsafdeling (FOBA) en vervolgens naar de Very Intensive Care (VIC) afdeling. Gedurende zijn verblijf op de VIC-afdeling is hem een grotendeels individueel programma aangeboden, wat inhoudt dat het dagprogramma - ook wat betreft het onderwijs - beperkt is geweest en dat hij individueel is begeleid door drie begeleiders. De agressieve incidenten bleven zich voordoen. Uiteindelijk heeft een incident eind juni 2021 geleid tot een crisisplaatsing van de jeugdige op de Individueel Traject Afdelingen (ITA) van de [justitiële jeugdinrichting 2] te [plaats] en [justitiële jeugdinrichting 3] te [plaats] . Op 13 juli 2021 is de jeugdige overgeplaatst naar een justitiële inrichting voor volwassenen, te weten [psychiatrisch centrum 1] te [plaats] , waar hij op dit moment nog verblijft.




Schuldigverklaring van de jeugdige zonder oplegging van straf of maatregel

Bij vonnis van 28 augustus 2021 heeft de rechtbank Rotterdam de jeugdige schuldig verklaard zonder oplegging van straf of maatregel ter zake van mishandeling van vier personen in [justitiële jeugdinrichting 1] , onder wie drie medewerkers van deze inrichting, op verschillende dagen in de periode van 18 september 2020 tot en met 29 juni 2021. De rechtbank heeft daarbij overwogen dat een straf, in welke vorm ook, de terugkeer van de jeugdige naar [geboorteland] kan belemmeren.




Verlengingsadvies van [justitiële jeugdinrichting 1]

 heeft geadviseerd de maatregel met een termijn van 24 maanden te verlengen. Bij dit advies is rekening gehouden met de tijd die de terugkeer van de jeugdige naar [geboorteland] in beslag zal nemen. Aangezien resocialisatie van de jeugdige binnen Nederland niet tot de mogelijkheden behoort, acht de inrichting het wenselijk dat de maatregel wordt beëindigd op het moment dat hij daadwerkelijk kan terugkeren naar [geboorteland] .




Aanvullende informatie van [psychiatrisch centrum 1]

Op 18 oktober 2021 heeft de jeugdige een medewerker van [psychiatrisch centrum 1] tegen het hoofd geslagen, waardoor die medewerker op de grond viel en gewond raakte. Naar aanleiding van deze mishandeling is de jeugdige overgeplaatst naar een andere Intensive Care Unit (ICU) in de kliniek, waar hij tijdens uitsluitmomenten wordt begeleid/beveiligd door vijf personen. Dit frustreert de jeugdige die er met enige regelmaat op zinspeelt weer te gaan slaan. Hierdoor blijft de situatie gespannen en ziet de kliniek geen mogelijkheden om de beveiliging af te schalen.
Naar aanleiding van voormeld incident is tevens het medicatiebeleid gewijzigd. In plaats van de olanzapine is vanaf 10 november 2021 clozapine aan de jeugdige voorgeschreven om agressie te voorkomen. Ten aanzien van de aanpassing van het medicatiebeleid merkt de behandelaar op dat het problematisch blijft om de jeugdige van zeventien jaar op basis van een voorgeschiedenis van zeer veel fysieke agressie tegen hulpverleners, in te stellen op clozapine, onder een niet bij hem passend, mogelijk daardoor averechts uitwerkend, therapeutisch milieu. Hij zit een groot deel van de dag op cel en er zijn weinig niet-medicamenteuze behandelinterventies, waardoor het therapeutische effect van de clozapine behandeling niet goed geëvalueerd kan worden. Mocht er de komende weken geen significantie positieve verandering in het toestandsbeeld zichtbaar zijn, dan vraagt de behandelaar zich af of het gerechtvaardigd is door te gaan met de clozapinebehandeling, wanneer dit wordt afgewogen tegen de mogelijk somatische schade die gepaard gaat met die behandeling. Bij de laatste evaluatie van de medicatiewijziging op 19 januari 2022 heeft de jeugdige gezegd dat hij wil stoppen met clozapine. Hij ervaart dagelijks boosheid en nog meer wanhoop. Hij voelt zich down omdat hij veel op zijn kamer zit, en hij ziet het nut van de medicatie vooral niet in, omdat hij toch nauwelijks van zijn kamer komt. De jeugdige is op advies van behandelaar akkoord gegaan met een stapsgewijze afbouw van de clozapine en hij wil het gebruik van die medicatie opnieuw overwegen wanneer hij binnen een afdeling is en hij zijn dagprogramma buiten zijn kamer kan uitbreiden.




Zorgconferentie van 31 januari 2021     

De casus van de jeugdige is besproken tijdens de zorgconferentie door vertegenwoordigers van de Dienst Individuele Zaken (DIZ), [psychiatrisch centrum 2] , [justitiële jeugdinrichting 1] en [psychiatrisch centrum 1] . Uit de notulen van de zorgconferentie komt onder meer het volgende naar voren.
In [psychiatrisch centrum 1] wordt de jeugdige begeleid door vijf personen. Hiervan wordt niet afgeweken en daardoor ontstaat een vicieuze cirkel. De jeugdige ervaart door de bejegening steeds krenking die gevolgd wordt door agressie, waardoor hij ingeperkt moet worden, wat bij hem weer krenking oproept. 
De deelnemers aan de zorgconferentie adviseren de jeugdige op korte termijn te plaatsen op een BPG-afdeling van een gevangenis waar veiligheid en structuur voorop staan. Eerder is een plaatsing op deze plek niet gelukt. Binnen de onwrikbare structuur van de BPG-afdeling en daaruit voortvloeiende veiligheid en rust, zal op termijn toegewerkt kunnen worden naar een vervolgvoorziening. De plaatsing van de jeugdige in een PPC in de buurt van de BPG-afdeling, zodat er gemakkelijk kan worden opgeschaald indien dat noodzakelijk is, zou een logische volgende stap zijn. Binnen die kaders kan de jeugdige “klaargemaakt” en – in samenwerking met het jeugd- en TBS-veld – voorbereid worden om opnieuw de behandeling in te gaan. Dit zal een langdurig traject zijn. Op de lange termijn wordt gekoerst op repatriëring van de jeugdige naar [geboorteland] . De repatriëringsdeskundige van [psychiatrisch centrum 1] heeft contact gezocht met een psychiater in [geboorteland] die in dezelfde plaats als de moeder van de jeugdige woont. Deze psychiater heeft aangegeven dat de jeugdige naar [geboorteland] kan komen, mits hij bij zijn moeder kan wonen, en dat er medicatie en een psycholoog voor hem beschikbaar zijn. De Internationale Organisatie voor Migratie (IOM) heeft contact gezocht met de moeder van de jeugdige. Bij terugkeer van de jeugdige naar [geboorteland] zou zijn moeder het wettelijk gezag moeten overnemen van de [stichting] die nu is belast met de voogdij. Er zou een door de moeder ondertekend document zijn, waarin zij daarmee instemt. De jeugdige kan praktisch gezien terugkeren naar [geboorteland] . 




Onderzoek naar de praktische uitvoerbaarheid van repatriëring

De maatschappelijk werker en adviseur repatriëring van [psychiatrisch centrum 1] , de heer [deskundige 1] , heeft in een e-mailbericht aan de raadsvrouw verslag gedaan van zijn onderzoek naar de praktische uitvoerbaarheid van een eventuele repatriëring. De conclusie van het onderzoek is dat wordt voldaan aan de voorwaarden om praktisch tot repatriëring van de jeugdige over te kunnen gaan. De jeugdige heeft een verlopen paspoort, dat inmiddels is opgehaald bij kennissen van hem, waarmee hij kan uitreizen naar [geboorteland] . De moeder van de jeugdige heeft een schriftelijke verklaring ondertekend, inhoudende dat zij bereid is en de mogelijkheid heeft de jeugdige in huis te nemen. Dit document is in het bezit van de IOM, de voogd van de jeugdige en de heer [deskundige 1] . De psychiater in [geboorteland] is bereid de jeugdige psychiatrisch te behandelen indien hij terugkeert naar [geboorteland] . Voor zijn behandeling is behalve de psychiater ook een psycholoog en medicatie beschikbaar.




Verklaringen van de deskundigen

Ter zitting hebben de deskundigen een toelichting gegeven op de adviezen en informatie met betrekking tot de verlenging van de maatregel, de invulling van de maatregel na een eventuele verlenging en de repatriëring van de jeugdige.



De deskundige [deskundige 4] heeft verklaard dat nog niet was voldaan aan de voorwaarden voor de praktische mogelijkheden tot repatriëring van de jeugdige toen het verlengingsadvies werd uitgebracht door van [justitiële jeugdinrichting 1] . De deskundige handhaaft vooralsnog het verlengingsadvies. De inrichting acht een verlenging van de maatregel puur op basis van het recidiverisico nodig. Mocht blijken dat de jeugdige op een verantwoorde manier terug kan keren naar [geboorteland] , dan acht de inrichting het nog steeds wenselijk dat de maatregel op dat moment wordt beëindigd. De deskundige vindt het lastig antwoord te geven op de vraag of de jeugdige bij voorkeur verder wordt behandeld in Nederland, dan wel dat zijn behandeling wordt voortgezet in [geboorteland] . De deskundige heeft vanuit [psychiatrisch centrum 1] begrepen dat het voor een terugkeer van de jeugdige naar [geboorteland] noodzakelijk is, dat de risicofactoren verlaagd zijn. De inrichting heeft na het laatste incident in juni 2021 helaas moeten concluderen dat zij de veiligheid van haar personeel onvoldoende kan waarborgen. Daarom is gezocht naar een inrichting voor volwassenen, waar de jeugdige is geplaatst. Volgens de deskundige bestaat inderdaad het risico dat de vicieuze cirkel die bij hem leidt tot geweld, hierdoor niet wordt doorbroken. 



De deskundige [deskundige 3] heeft zich aangesloten bij de verklaring van de deskundige [deskundige 4] . Verder heeft de deskundige [deskundige 3] verklaard dat het tijdens het verblijf van de jeugdige in [justitiële jeugdinrichting 1] heel moeilijk was om de veiligheid van de groepsgenoten en het personeel te waarborgen. De deskundige herkent de vicieuze cirkel die wordt beschreven in de notulen van de zorgconferentie en de voorbeelden van volwassen gedetineerden waarbij die cirkel is doorbroken door een gedragsmatige benadering op een BPG-afdeling. Hij hoopt dat die cirkel in het geval van de jeugdige wordt doorbroken door hem op een BPG-afdeling te plaatsen en gedragsmatig te benaderen, maar dit kan hij niet garanderen. 



Volgens de deskundige [deskundige 2] kan een terbeschikkinggestelde vreemdeling pas worden teruggestuurd naar zijn land van herkomst wanneer de risicofactoren zijn behandeld en het risico tot aanvaarbare proporties is teruggebracht. De deskundige weet niet of dit ook geldt voor de PIJ-maatregel, maar als dat zo is, dan gaat de behandeling van de jeugdige in het kader van de PIJ-maatregel voor zijn repatriëring naar [geboorteland] . Het recidiverisico is nog steeds heel hoog. De deskundige heeft vrijwel geen zicht op de behandeling die de jeugdige in [geboorteland] zou kunnen krijgen. In [geboorteland] is een psychiater die een recept voor medicatie kan uitschrijven, maar daar zijn geen klinische voorzieningen met een vergelijkbare mate van beveiliging als Nederlandse klinieken.
De jeugdige heeft recent opnieuw ernstige dreigementen geuit, waardoor van [psychiatrisch centrum 1] nog verdere beperkingen heeft moeten doorvoeren om geweld te voorkomen. De kliniek vindt dat hij moet worden overgeplaatst naar een andere inrichting, zoals een BPG-afdeling in een gevangenis, waar hij nog veiliger kan worden behandeld. Die veiligheid is noodzakelijk om tot een behandeling te kunnen komen. De kliniek blijft bij haar advies de jeugdige eerst te plaatsen op een BPG-afdeling. Zij wacht nog op een reactie van het Ministerie op dit advies. De jeugdige zou op een BPG-afdeling kunnen toewerken naar een veilig verblijf zonder incidenten, waarna het beveiligingsniveau geleidelijk kan worden afgebouwd en kan worden toegewerkt naar een behandeling in een PPC. In de notulen van de zorgconferentie is sprake van een vicieuze cirkel, waarbij agressie wordt gevolgd door beperking, wat weer meer agressie oproept. Op de vraag hoe die vicieuze cirkel kan worden doorbroken door de jeugdige op een BPG-afdeling te plaatsen heeft de deskundige geantwoord dat op een BPG-afdeling niet wordt gewerkt vanuit een samenwerkingsrelatie, zoals in zorg- en behandelinstellingen, maar puur vanuit het gedrag. Tijdens de zorgconferentie heeft een medewerker van de DIZ enkele voorbeelden genoemd van volwassen gedetineerden, waarbij die benadering tot vooruitgang heeft geleid. Voor het geval die benadering bij de jeugdige niet werkt, is er voor hem geen alternatief plan aan de orde gekomen tijdens de zorgconferentie.  




Oordeel van het hof

Het hof stelt vast dat de behandeling van de jeugdige in [justitiële jeugdinrichting 1] niet van de grond is gekomen. Naar aanleiding van agressieve incidenten in deze jeugdinrichting, waaronder mishandelingen van drie personeelsleden, is hij eerst voor een crisisplaatsing naar andere jeugdinrichtingen gegaan en uiteindelijk overgeplaatst naar [psychiatrisch centrum 1] . In deze kliniek voor volwassen terbeschikkinggestelde vreemdelingen heeft de jeugdige opnieuw een personeelslid mishandeld. Sinds die mishandeling wordt hij vrijwel niet meer behandeld, zit hij alleen op zijn kamer achter een gesloten deur en komt hij slechts enkele uren per etmaal buiten zijn kamer onder begeleiding van vijf personen. [psychiatrisch centrum 1] heeft hem aangemeld bij DIZ voor overplaatsing naar een andere instelling, waarbij thans wordt gedacht aan een plaatsing op een BPG-afdeling van een penitentiaire inrichting voor volwassenen.



Het hof constateert dat de overplaatsing van de jeugdige van een jeugdinrichting naar een kliniek voor volwassenen met een hoger beveiligingsniveau, de veiligheid van personen niet heeft kunnen waarborgen. Evenmin heeft dit geleid tot hervatting van een betekenisvolle behandeling. Uit de stukken komt naar voren dat er sprake is van een vicieuze cirkel. De jeugdige voelt zich onheus bejegend en gekrenkt, wat bij hem leidt tot boosheid en frustratie, waarop hij verbaal of fysiek agressief reageert, waarna zijn vrijheden worden beperkt en daardoor voelt hij zich opnieuw onheus bejegend en gekrenkt. Het recidiverisico wordt dus verhoogd door de huidige context. 



Daarbij komt dat tegenover de risicoverhogende factoren in de huidige situatie van de jeugdige vrijwel geen beschermende factoren staan, die er in [geboorteland] mogelijk wel zijn. Hij heeft geen steunend netwerk in Nederland. Hij komt als vreemdeling zonder recht op verblijf in Nederland niet in aanmerking voor resocialisatie in de Nederlandse maatschappij. De Nederlandse cultuur is vreemd voor hem en hoewel hij inmiddels verrassend goed Nederlands spreekt, is er sprake van een taalbarrière. Omdat de jeugdige feitelijk niet meer wordt behandeld, wordt het aanwezige recidiverisico nu niet verminderd. Het hof verwacht ook niet dat de impasse in de behandeling zal worden doorbroken door hem te plaatsen in een penitentiaire inrichting voor volwassenen op een BPG-afdeling met een nog hoger beveiligingsniveau waar zijn vrijheden nog verder zullen worden beperkt. Dit lijkt eerder een voortzetting van de huidige dynamiek.



Het hof is van oordeel dat de jeugdige thans niet in een passende setting verblijft. Het verblijf van de jeugdige op een BPG-afdeling is evenmin passend voor hem. Het verblijf in een kliniek of penitentiaire inrichting voor volwassenen met zeer vergaande beperkingen van de vrijheden draagt in ieder geval niet bij aan een zo gunstig mogelijke verdere ontwikkeling van de jeugdige en kan zelfs schadelijk voor hem zijn. Ook overigens is er geen enkel zicht op een mogelijkheid de jeugdige binnen een afzienbare termijn te plaatsen in een passende voorziening in Nederland, waar enerzijds de veiligheid voldoende is gewaarborgd en anderzijds het in Nederland aanwezige recidiverisico kan worden verminderd door de jeugdige te behandelen. 



Het hof stelt vast dat de repatriëring van jeugdige naar [geboorteland] feitelijk mogelijk is. Hij kan daar bij zijn moeder gaan wonen en in haar woonplaats worden behandeld door een psychiater die zich bereid heeft verklaard hem te behandelen. Voor de behandeling van de jeugdige in [geboorteland] is ook medicatie en een psycholoog beschikbaar. In [geboorteland] wordt het risico beperkt door beschermende factoren die ontbreken in Nederland. De jeugdige heeft een sociaal netwerk in [geboorteland] . Hij wil zelf terugkeren naar zijn geboorteland. Hij is bereid zich daar te laten behandelen. Die behandeling wordt niet belemmerd door cultuurverschillen en een taalbarrière. De vicieuze, risicoverhogende cirkel waarin de jeugdige zich nu bevindt, wordt bij een terugkeer naar [geboorteland] doorbroken. 



Alles afwegende concludeert het hof dat voortzetting van de maatregel niet in het belang is van een zo gunstig mogelijke verdere ontwikkeling van de jeugdige. Dat belang is wel gediend met een terugkeer naar [geboorteland] .



Naar het oordeel van het hof is het echter niet verantwoord en ook niet in het belang van de jeugdige dat hij onmiddellijk op straat komt te staan, waarna hij op eigen gelegenheid moet terugkeren naar [geboorteland] , dan wel dat hij in afwachting van zijn uitzetting in vreemdelingenbewaring moet verblijven. Daarom zal het hof de verlengingsvordering niet afwijzen, zoals de raadsvrouw primair heeft bepleit.



Het hof acht zich voldoende voorgelicht over de mogelijkheden tot repatriëring van de jeugdige. Het subsidiaire verzoek van de raadsvrouw hier nader onderzoek naar te laten doen wordt dan ook afgewezen.



Het hof is van oordeel dat de verlengingsduur van de maatregel in dit uitzonderlijke geval beperkt dient te worden tot de termijn die nodig zal zijn om de jeugdige feitelijk te kunnen repatriëren. Mede gelet op het tijdsverloop sinds de formele expiratiedatum van de maatregel is een verlenging met een termijn van 176 dagen aangewezen. Gezien de huidige situatie acht het hof een verdere verlenging van maatregel niet in het belang van een zo gunstig mogelijke ontwikkeling van de jeugdige.



Gevolg gevend aan het bepaalde in artikel 6:6:31, tweede lid, derde volzin, van het Wetboek van Strafvordering stelt het hof vast dat, tenzij beslist wordt tot verdere verlenging, de maatregel voorwaardelijk zal eindigen op 1 mei 2022 en onvoorwaardelijk zal eindigen op 1 mei 2023.



Het hof gaat er vanuit dat de maatregel na afloop van de huidige verlengingstermijn voorwaardelijk zal eindigen en dat de officier van justitie - bijzondere omstandigheden uitgezonderd - geen nieuwe verlengingsvordering zal indienen. Het nu nog resterende gedeelte van de verlengingstermijn dient te worden gebruikt om de jeugdige op verantwoorde wijze terug te laten keren naar [geboorteland] . 







Beslissing


Het hof:




Vernietigt de beslissing van de rechtbank Overijssel, zittingsplaats Zwolle, van 9 november 2021 met betrekking tot de jeugdige [jeugdige].




Wijst af het verzoek tot het doen van nader onderzoek naar de mogelijkheden tot repatriëring van de jeugdige,



Verlengt de maatregel tot plaatsing in een inrichting voor jeugdigen met een termijn van 176 dagen en verstaat dat door deze verlenging de termijn van de maatregel voorwaardelijk eindigt op 1 mei 2022.



Aldus gedaan door
mr. A.B.A.P.M. Ficq als voorzitter,
mr. M.E. van Wees en mr. P.C. Vegter als raadsheren, 
en drs. E.L.M. Klein Haneveld en dr. W.J. Canton als raden,
in tegenwoordigheid van mr. R. Hermans als griffier,
en op 3 maart 2022 in het openbaar uitgesproken.



De raden zijn buiten staat deze beslissing mede te ondertekenen.


",Gerechtshof Arnhem-Leeuwarden,2022-03-03,2022-03-04,P21/0396,Uitspraak,,,Strafrecht,Hoger beroep,"

De maatregel tot plaatsing in een inrichting voor jeugdigen kan worden verlengd indien de veiligheid van anderen, dan wel de algemene veiligheid van personen de verlenging van de maatregel eist en die verlenging ook in het belang van een zo gunstig mogelijke ontwikkeling van de jeugdige is. Gelet op het hoge recidiverisico wordt voldaan aan de eerste voorwaarde voor een verlenging van de maatregel. 
Het hof concludeert dat voortzetting van de maatregel niet in het belang is van een zo gunstig mogelijke verdere ontwikkeling van de jeugdige. Dat belang is wel gediend met zijn terugkeer naar Tunesië. Het hof is van oordeel dat de verlengingsduur van de maatregel in dit uitzonderlijke geval beperkt dient te worden tot de termijn die nodig zal zijn om de jeugdige feitelijk te kunnen repatriëren.

","

Rechtspraak.nl

","De maatregel tot plaatsing in een inrichting voor jeugdigen kan worden verlengd indien de veiligheid van anderen, dan wel de algemene veiligheid van personen de verlenging van de maatregel eist en die verlenging ook in het belang van een zo gunstig mogelijke ontwikkeling van de jeugdige is. Gelet op het hoge recidiverisico wordt voldaan aan de eerste voorwaarde voor een verlenging van de maatre..."
631,ECLI:NL:RBDHA:2022:1730,,Rechtbank Den Haag,2022-03-02,2022-03-04,C/09/587502 / FA RK 20-312,Uitspraak,,,Civiel recht; Personen- en familierecht,,,,No summary available
632,ECLI:NL:RBDHA:2022:1734,,Rechtbank Den Haag,2022-03-03,2022-03-04,NL22.1780 en NL22.1781,Uitspraak,,,Bestuursrecht; Vreemdelingenrecht,,,,No summary available
633,ECLI:NL:RBLIM:2022:1720,,Rechtbank Limburg,2022-03-02,2022-03-04,C/03/301861 / BZ RK 22/300,Uitspraak,,,Civiel recht; Personen- en familierecht,,,,No summary available
634,ECLI:NL:RBMNE:2022:841,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummers: 16/236045-21 en 16/223716-21 (gev. ttz) (P)




Vonnis van de meervoudige kamer van 4 maart 2021




in de strafzaak tegen





          [verdachte] ,

geboren op [1982] te [geboorteplaats] , 
ingeschreven in de Basisregistratie personen op het adres [adres] te [woonplaats] .





1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de  terechtzitting van 18 februari 2022.



De inhoudelijke behandeling heeft gelijktijdig, maar niet gevoegd, plaatsgevonden met de inhoudelijke behandeling van de zaak tegen medeverdachte [medeverdachte] onder parketnummers 16/236037-21 en 16/223720-21. 



De rechtbank heeft kennisgenomen van de vordering en standpunten van officier van justitie mr. A. Lobregt en van hetgeen verdachte en haar raadsvrouw, mr. B. Molleman , advocaat te Amsterdam, naar voren hebben gebracht.





2TENLASTELEGGINGEN


De tenlasteleggingen zijn als bijlagen aan dit vonnis gehecht.



De verdenkingen komen er, kort en feitelijk weergegeven, op neer dat verdachte:




Parketnummer 16/236045-21


Feit 1:

op 31 augustus 2021 te Hilversum, samen met een ander, opzettelijk 4,34 gram cocaïne aanwezig heeft gehad;




Feit 2:

op 31 augustus 2021 te Hilversum, samen met een ander, opzettelijk 1424 gram hasjiesj en 859 gram hennep aanwezig heeft gehad;




Parketnummer 16/223716-21





Feit 1:

in de periode van 21 augustus 2014 tot en met 4 augustus 2020 te [woonplaats] meermalen formulieren valselijk heeft opgemaakt en/of vervalst met het oogmerk om die formulieren als echt en onvervalst te gebruiken of door anderen te doen gebruiken;




Feit 2:

in de periode van 15 augustus 2014 tot en met 31 augustus 2021 te [woonplaats] opzettelijk heeft nagelaten inlichtingen te verstrekken waarvan zij wist dat deze van belang waren voor het vaststellen van het recht op, dan wel de hoogte of duur van een uitkering krachtens de Wet werk en bijstand en/of Participatiewet, terwijl dit feit kon strekken tot bevoordeling van zichzelf of een ander.





3VOORVRAGEN


De dagvaardingen zijn geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.





4VRIJSPRAAK



Parketnummer 16/236045-21, feit 1




4.1


Standpunten partijen

De officier van justitie acht het ten laste gelegde feit wettig en overtuigend te bewijzen. 



De raadsvrouw heeft vrijspraak bepleit. Verdachte ontkent dat zij weet had van de aanwezigheid van de cocaïne in haar woning. Uit het enkele feit dat dit in haar woning is aangetroffen kan niet worden afgeleid dat zij wetenschap had van deze drugs. De drugs zaten in een etui in een afgesloten kast, waarvan de medeverdachte [medeverdachte] de sleutel had. 




4.2

Het oordeel van de rechtbank



De rechtbank is van oordeel dat niet wettig en overtuigend is bewezen dat verdachte dit ten laste gelegde feit heeft begaan. Bij vonnis van heden is de medeverdachte [medeverdachte] veroordeeld terzake het bezit van 4,34 gram cocaïne. Het dossier bevat echter geen aanwijzingen dat verdachte ook op de hoogte was van de aanwezigheid van deze harddrugs in een afgesloten kast in haar woning. 



Nu verder bewijs ontbreekt dient verdachte ten aanzien van dit feit te worden vrijgesproken. 






5WAARDERING VAN HET BEWIJS


5.1


Het standpunt van de officier van justitie

De officier van justitie acht het in de zaak met parketnummer 16/236045-21, feit 2 en het in de zaak met parketnummer 16/223716-21, feit 1 en 2 ten laste gelegde wettig en overtuigend te bewijzen. 




5.2


Het standpunt van de verdediging

De raadsvrouw heeft ten aanzien van het in de zaak met parketnummer 16/236045-21, feit 2,  opgemerkt dat er tot een bewezenverklaring kan worden gekomen.



In de zaak met parketnummer 16/223716-21 heeft de raadsvrouw zowel ten aanzien van het onder feit 1 als onder feit 2 ten laste gelegde vrijspraak bepleit. Bij verdachte is geen sprake geweest van valsheid in geschrift. Verdachte heeft het aanvraagformulier van 21 augustus 2014 niet valselijk ingevuld, zij was op dat moment namelijk ongehuwd en had geen geregistreerd partner. Ook heeft zij vraag 10.1 terecht met “nee” beantwoordt, aangezien er geen feiten of omstandigheden waren die van invloed konden zijn op haar uitkering op dat moment. Alle overige genoemde formulieren op de tenlastelegging heeft de bewindvoerder ingevuld. Verdachte is daar niet in gekend en zij heeft geen idee wat er namens haar is ingevuld. Er is dan ook geen sprake geweest van het opzettelijk valselijk in laten vullen. Pas vanaf november 2020 is [medeverdachte] frequenter blijven slapen en uiteindelijk zijn zij samen gaan wonen. Daar is geen vast moment aan gekoppeld; dit is geleidelijk zo gelopen. 
Ten aanzien van het onder feit 2 ten laste gelegde merkt de raadsvrouw op dat er geen sprake is geweest van het opzettelijk nalaten gegevens te verstrekken. Er was immers geen sprake van een gezamenlijke huishouding dan wel samenwoning vanaf 15 augustus 2014. Dit ontstond pas sinds november 2020 en is geleidelijk aan zo gegroeid. Het formulier waar dit op had moeten worden aangegeven over 2021 had verdachte voor haar aanhouding nog niet ontvangen/ingevuld. Zij heeft derhalve niet bewust geprobeerd de gemeente [gemeente] te misleiden; het opzet ontbreekt. Subsidiair stelt de verdediging zich op het standpunt dat, in geval de rechtbank toch (voorwaardelijk) opzet bewezen acht, er dan sprake is van een pleegperiode van januari 2021 tot en met 31 augustus 2021. 




5.3

Het oordeel van de rechtbank




Bewijsmiddelen in de zaak met parketnummer 16/236045-21, feit 2

Verdachte heeft dit ten laste gelegde feit bekend. De raadsvrouw heeft ten aanzien van dit feit geen vrijspraak bepleit. De rechtbank zal onder deze omstandigheden volstaan met een opsomming van de bewijsmiddelen. 



De bewijsmiddelen:



een in wettelijke vorm opgemaakt proces-verbaal van bevindingen van 2 september 2021, opgemaakt door de officier van justitie A-M.C.V. Fellinger, pagina 18-19; 


een in wettelijke vorm opgemaakt proces-verbaal van bevindingen van 31 augustus 2021, genummerd PL0900-2021277779-3, opgemaakt door de politie Eenheid Midden-Nederland, pagina 20-21, alsmede de fotobijlage met name de pagina’s 27-30, 42, 44, 56, 59, 60, 62 en 63; 


een in wettelijke vorm opgemaakt proces-verbaal van doorzoeking ter inbeslagneming van 2 september 2021, genummerd MD1R021043 NOOD/MD1R02104, opgemaakt door de politie Eenheid Midden-Nederland, pagina 85-86, alsmede de bijlage lijst van inbeslaggenomen goederen, pagina 87-88; 


een in wettelijke vorm opgemaakt proces-verbaal onderzoek verdovende middelen van 31 augustus 2021, genummerd PL0900-2021277779-16, opgemaakt door de politie Eenheid Midden-Nederland, pagina 89-90; 


- de bekennende verklaring van verdachte, zoals afgelegd ter terechtzitting van 18 februari 2022. 



Het oordeel van de rechtbank ten aanzien van het in de zaak met parketnummer 16/223716-21, feit 1 en feit 2 bewezen verklaarde:






De formulieren

Op 21 augustus 2014 heeft verdachte een formulier ten behoeve van een aanvraag bijstandsuitkering Wet werk en bijstand (WWB) ingediend.



Bij besluit van de gemeente [gemeente] is deze bijstand op grond van de WWB verleend met ingang van 15 augustus 2014, naar de norm van een alleenstaande ouder.



Op 24 mei 2016 is het formulier “aanvraag individuele inkomenstoeslag PW-uitkeringsgerechtigden” ten name van [verdachte] ondertekend. Bij vraag C “mijn woon- of gezinssituatie is sinds de vorige aanvraag veranderd” is geen van de hokjes aangekruist.



Op 21 juni 2017 is het formulier “aanvraag individuele inkomenstoeslag PW-uitkeringsgerechtigden” ten name van [verdachte] ondertekend. Bij vraag C “mijn woon- of gezinssituatie is sinds de vorige aanvraag veranderd” is het hokje “Nee” aangekruist.



Op 4 juli 2018 is het formulier “aanvraag individuele inkomenstoeslag PW-uitkeringsgerechtigden” ten name van [verdachte] ondertekend. Bij vraag C “mijn woon- of gezinssituatie is sinds de vorige aanvraag veranderd” is het hokje “Nee” aangekruist.



Op 7 augustus 2019 is het formulier “aanvraag individuele inkomenstoeslag PW-uitkeringsgerechtigden” ten name van [verdachte] ondertekend. Bij vraag C “mijn woon- of gezinssituatie is sinds de vorige aanvraag veranderd” is het hokje “Nee” aangekruist.



Op 4 augustus 2020 is het formulier “aanvraag individuele inkomenstoeslag PW-uitkeringsgerechtigden” ten name van [verdachte] ondertekend. Bij vraag C “mijn woon- of gezinssituatie is sinds de vorige aanvraag veranderd” is het hokje “Nee” aangekruist.

De waarnemingen en observaties


Uit het proces-verbaal sociale recherche blijkt het volgende:
Uit gegevens Suwinet/RDW is gebleken dat de navolgende voertuigen op naam van de medeverdachte [medeverdachte] stonden geregistreerd:2018

- Opel Omega met kenteken [kenteken] .- Opel Astra met kenteken [kenteken] .2019Opel Omega met kenteken [kenteken] . 2020Opel Omega met kenteken [kenteken] .Ford Focus met kenteken [kenteken] (periode 19 september 2019- 23 november 2020).2021BMW met kenteken [kenteken] .
De verdachte had met ingang van 23 november 2020 een BWM met kenteken [kenteken] op naam staan.


In de periode van 15 juli 2019 tot en met 27 augustus 2021 vonden op wisselende tijdstippen waarnemingen plaats. Uit deze waarnemingen kwam naar voren dat:

Maandag 15 juli 2019 - vrijdag 19 juli 2019: iedere ochtend (met uitzondering van de woensdag) werden beide auto’s van de medeverdachte aangetroffen voor de woning aan de [adres] te [woonplaats] .Maandag 22 juli 2019 - woensdag 24 juli 2019: telkens was één auto aanwezig. 

Dinsdag 20 augustus 2019 - vrijdag 23 augustus 2019: op 20 en 23 augustus waren beide auto’s aanwezig. Op de andere dagen was steeds één auto aanwezig.Maandag 25 augustus 2019 - vrijdag 30 augustus 2019: iedere ochtend werden beide auto’s van de medeverdachte aangetroffen.Maandag 2 september 2019 - woensdag 4 september 2019: iedere ochtend werden beide auto’s van de medeverdachte aangetroffen.Maandag 9 september 2019: beide auto’s van de medeverdachte werden aangetroffen.Woensdag 25 maart 2020 - vrijdag 27 maart 2020: iedere ochtend waren beide auto’s van de medeverdachte aanwezig (met uitzondering van vrijdagochtend).Maandag 30 maart 2020 - dinsdag 31 maart 2020: beide auto’s van de medeverdachte waren aanwezig.Woensdag 1 april 2020 - vrijdag 3 april 2020: beide auto’s van de medeverdachte waren aanwezig.Maandag 6 april - donderdag 9 april 2020: beide auto’s van de medeverdachte waren aanwezig.Dinsdag 14 april 2020 - woensdag 15 april 2020: beide auto’s van de medeverdachte waren aanwezig.Vrijdag 21 mei 2021: zowel de auto van de medeverdachte als de auto van verdachte waren aanwezig.Dinsdag 25 mei - donderdag 27 mei 2021:  zowel de auto van de medeverdachte als de auto van verdachte waren aanwezig.Maandag 23 augustus 2021 - vrijdag 27 augustus 2021: zowel de auto van de medeverdachte als de auto van verdachte waren aanwezig.



In de periode van 15 april 2020 tot en met 22 april 2020 heeft een observatie plaatsgevonden op de woning [adres] te [woonplaats] . Deze beelden zijn uitgekeken door medewerkers van de sociale recherche Gooi en Vechtstreek. Op de beelden is vastgelegd dat de medeverdachte [medeverdachte] dagelijks bij deze woning van verdachte werd waargenomen en dagelijks op diverse tijdstippen de woning binnenkwam en/of verliet.




De waterstanden

Uit het overzicht van de meterstanden van Vitens met betrekking tot de woning [adres] is het volgende gebleken: 

Opnamedatum  Opnamewijze Meterstand Periodeverbruik Jaarverbruik

15- 09-2020  	Internet  	2137m3  	208m3  	208m3
16- 09-2019  	Internet  	1929m3  	213m3  	203m3
29-08-2018 	Internet 	1716m3  	183m3  	198m3
26-09-2017 	Internet 	1533m3  	247m3  	222m3
16-08-2016  	Internet  	1286m3  	167m3  	186m3
(Volgens de landelijke normering van het NIBUD is het jaar verbruik water voor een (3) persoonshuishouden ongeveer 135 m3 (bron: www.nibud.nl).
De conclusie is dat in de genoemde periode, op dit adres meer water is afgenomen, dan landelijk gemiddeld gebruikelijk is voor een drie persoonshuishouden. Het gemiddelde 
verbruik vanaf 2014 van de [adres] te [woonplaats] zit tussen de vier a vijf persoonshuishouden.




Doorzoeking woning

Op 31 augustus 2021 vond er een doorzoeking plaats in de woning aan de [adres] te [woonplaats] . Hierbij werden de volgende, voor deze zaak relevante goederen, aangetroffen:




Berging onder trap: 

In de Tupperware bak met de blauwe deksel zaten alleen maar medicijnen. Deze medicijnen stonden, op één na, op naam van [medeverdachte] , [adres] . Op deze medicijnen stonden verschillende data tussen 22-05-2020 en 28-06-2021.



Op de salontafel in de woonkamer werden de volgende zaken aangetroffen:

- Een brief van de RDW met een kentekenbewijs van 10 juni 2021 op naam van [medeverdachte] 
geadresseerd aan de [adres] te [woonplaats] .
- Een brief van de RDW met een verbod voor het rijden op de weg van 7 juni 2021 op naam 
van [medeverdachte] geadresseerd aan de [adres] te [woonplaats] .
- Een pakketlabel van Euro-Tyre met de tekst: “Afhalen bij: [medeverdachte] Veen , [adres] te [woonplaats] "".
- Een brief van de RDW van 24 november 2020 met als onderwerp kentekenbewijs [kenteken] 
 . Geadresseerd aan [medeverdachte] [adres] te [woonplaats] . 
- Een vaccinatiepaspoort met een registratiekaart coronavaccinatie op naam van [medeverdachte] 
 van 1 juni 2021.
- Een keuringsrapport van de RDW met als keuringsbewijs geldig tot 08 november 2020 van een Ford Fiesta met kenteken [kenteken] .
- Een tenaamstellingsverslag van een Ford Fiesta met kenteken [kenteken] met als nieuwe 
eigenaar [medeverdachte] met als datum: 23-01-2020.


In het dressoir in de woonkamer werden de volgende zaken aangetroffen:

- Een verkeersboete van 23 december 2019 op naam van [medeverdachte] met als adres [adres]
 te [woonplaats] .
- Een verzoek betalingsregeling van de belastingdienst op naam van [medeverdachte] .
- Een tenaamstellingverslag van de RDW met als datum 10-01-2020 op naam van [medeverdachte] 
 .
- Een factuur van [bedrijf] B V. van 10-01-2020 op naam van [medeverdachte] [adres] te 


          [woonplaats] met een totaalbedrag van € 550,-. Op de factuur staat een stempel met: “betaald 
10 januari 2020"".




In de hal zolder  werd een ordner aangetroffen met daarin onder meer de volgende administratie:

- Bankafschriften van [medeverdachte] tussen 14-12-2015 en 14-01-2016.
- Een huurovereenkomst van [medeverdachte] over de periode 1-3-2016 t/m 1-3-2017 van de 

        [adres] te [woonplaats] . [adres] te [woonplaats] .
- Een brief van [advocatenkantoor] van 21 april 2016 geadresseerd aan [medeverdachte] 
 .
- Een brief van [advocatenkantoor] van 23 mei 2016 inzake bezwaar [medeverdachte] 
 .
- Een boekingsbevestiging van D-Reizen van 30 juni 2016 met als verblijfdatum 26-07-2016 

t/m 12-08-2016. Het gaat om een totaalbedrag van € 1.133,50,-. Als deelnemers stonden de volgende personen:

          [medeverdachte] , [verdachte] , [A] , [B] .

- Een beslissing op een verzoek om uitstel van betaling van 7 oktober 2016 geadresseerd 
aan [medeverdachte] [adres] te [woonplaats] .
- Een brief van Syncasso Gerechtsdeurwaarders van 15/09/2016 met als geadresseerde 

        [medeverdachte] [adres] te [woonplaats] .
- Een aanvraag chauffeurskaart op naam van [medeverdachte] [adres] te [woonplaats] van 16-02-2017.


In slaapkamer 4 werden in de kledingkast de volgende zaken aangetroffen: 

- Verschillende soorten mannenkleding waaronder onder andere: 24 broeken (jogging), 15 
jassen / vesten, 1 badjas, 20 T-shirt, 19 korte broeken en 2 onderbroeken.


In het kader van het strafrechtelijk onderzoek op grond van de Opiumwet werden in de woning [adres] te [woonplaats] op diverse plaatsen contante geldbedragen aangetroffen. Deze contante geldbedragen bleek een totaalbedrag te zijn van tienduizendzeshonderdenacht euro en vijftig cent. Ofwel 10.608,50 euro.




Verbalisant [verbalisant] verklaarde als volgt:

Op 31 augustus 2021 werd er in de woning aan de [adres] te [woonplaats] een 
doorzoeking uitgevoerd. In de woning, in de lade van de salontafel, werden een aantal kwitanties aangetroffen van kennelijk contante aankopen, te weten:
•  kwitantie platte tv 349.-
•  kwitantie platte tv 884,99
•  kwitantie tuinmeubel loungeset 595.-
•  kwitantie bank /longchair 2845.-.
Op de kwitanties ten behoeve van de twee platte tv’s  en de kwitantie bank/longchair stond als geadresseerde genoemd: [medeverdachte] . [adres] te [woonplaats] .




De bankgegevens 

Uit de opgevraagde bankgegevens met betrekking tot de bankrekening van medeverdachte [medeverdachte] (rekeningnummer [rekeningnummer] ) over de periode van 1 januari 2016 tot en met 20 mei 2021 is het volgende gebleken: 
Jaar 			 Besteding boodschappen en geldopnames per maand:
2016			€ 724.16
2017			€ 419,88
2018 			€ 73,18
2019  			€ 20,76
2020			€ 529,74
2021  			€ 93,13 (t/m 20 mei 2021)
Conclusie: in de jaren 2016, 2017 en 2020 liggen de maandelijkse kosten ver boven het ge­
middelde voor een alleenstaande man. In 2018, 2019 en 2021 (t/m mei) liggen de maandelijkse kosten ver onder het gemiddelde voor een alleenstaande man.
De gemiddelde boodschappen zijn per maand hangen af van de gezinssituatie. Volgens de landelijke normering van het Nibud zijn de gemiddelde maandelijkse kosten voor een alleenstaande man ongeveer € 209,00.



Uit de opgevraagde bankgegevens met betrekking tot de bankrekening van verdachte (rekeningnummer [rekeningnummer] ) over de periode van 1 januari 2016 tot en met 20 mei 2021 is het volgende gebleken: 
Jaar 			 Besteding boodschappen en geldopnames per maand:
2016			€ 663,52
2017			€ 812,20
2018 			€ 773,69
2019  			€ 300,00
2020			€ 135,00
2021  			€ 22,75 (t/m 20 mei 2021)
De gemiddelde boodschappen zijn per maand hangen af van de gezinssituatie. Volgens de landelijke normering van het Nibud zijn de gemiddelde maandelijkse kosten voor een alleenstaande moeder met twee kinderen in de leeftijd tussen 14 en 18 jaar ongeveer 
€ 424,50.




Besteloverzicht Thuisbezorgd en klantgegevens [webwinkel]

Uit onderzoek naar de bezorgingen via thuisbezorgd.nl is over de gegevens horend bij bankrekening: [rekeningnummer] en e-mailadres: [e-mail adres] @gmail.com en telefoonnummers: [telefoonnummer] en [telefoonnummer] en [telefoonnummer] en [telefoonnummer] het volgende gebleken:



Vanaf 2016 zijn er via thuisbezorgd.nl in totaal 82 bezorgingen naar de [adres] te [woonplaats] gegaan. 

- 2016: totaal € 330,15 cash betaald aan thuisbezorgd en via l-deal € 15,75 betaald.
- 2017: totaal € 147,50 cash betaald aan thuisbezorgd en via l-deal € 0,00 betaald.
- 2018: totaal € 0,00 cash betaald aan thuisbezorgd en via l-deal € 214,30 betaald.
- 2019: totaal € 131,40 cash betaald aan thuisbezorgd en via l-deal € 0,00 betaald.
- 2020: totaal € 1.269,57 cash betaald aan thuisbezorgd en via l-deal € 505,93 betaald.
- 2021 ( tot 28 juni 2021) totaal € 212,20 cash betaald aan thuisbezorgd en via I-deal € 233,90 betaald.

Van de 21 betalingen die zijn gedaan aan Thuisbezorgd.nl met bankrekening 

          [rekeningnummer] ( [medeverdachte] ) staan er 17 genoemd met e-mailadres: [e-mail adres] @gmail.com.



Naar aanleiding van de op de rekening van [medeverdachte] aangetroffen betalingen aan de [webwinkel] werd, op basis van een vordering ex. art. 126nc Wetboek van Strafvordering, van [webwinkel] de volgende informatie bekend: 
Bij ons bekend: Klantnummer [klantnummer]

          [medeverdachte]
        

          [adres]
        

          [woonplaats]
        
Geb. datum [1984]

          [telefoonnummer]
        

          [e-mail adres] @gmail.com.




Bewijsoverwegingen 

De rechtbank dient allereerst vast te stellen of verdachte in de ten laste gelegde periode met de medeverdachte samenwoonde en een gezamenlijke huishouding met hem voerde. In artikel 3, derde lid van de Participatiewet is bepaald dat van een gezamenlijke huishouding sprake is indien (i) twee personen hun hoofdverblijf in dezelfde woning hebben en (ii) zij ook blijk geven zorg te dragen voor elkaar door middel van het leveren van een bijdrage in de kosten van de huishouding dan wel anderszins.



Op grond van de hiervoor opgenomen bewijsmiddelen is de rechtbank van oordeel dat aan de criteria van het voeren van een gezamenlijke huishouding is voldaan. Verdachte en de medeverdachte [medeverdachte] hebben vanaf 1 januari 2016 gezamenlijk hun hoofdverblijf gehad in de woning van verdachte aan de [adres] te [woonplaats] . De rechtbank baseert dit oordeel op al de hiervoor weergegeven onderzoeksbevindingen, waaronder de vaststellingen dat de medeverdachte op diverse tijdstippen in de ten laste gelegde periode veelvuldig is waargenomen in en bij de woning van verdachte. In deze woning zijn over diverse jaren ook administratie en facturen ten name van de medeverdachte aangetroffen. Daarnaast blijkt uit de rekeningoverzichten, de vaststellingen van Vitens, de aangetroffen herenkleding, de kwitanties van de diverse aangeschafte goederen, de bestellingen van thuisbezorgd.nl en het besteloverzicht van [webwinkel] , dat de medeverdachte zijn hoofdverblijf had op het adres [adres] en een (aanzienlijke) bijdrage leverde in de kosten van de gezamenlijke huishouding. 



Vast staat dat de medeverdachte bij vonnis van heden eveneens is veroordeeld terzake de handel in softdrugs. Vast staat ook dat vaak contante betalingen plaatsvonden en dat er in de woning een fors contant geldbedrag is aangetroffen. De rechtbank gaat ervan uit dit geld, alsmede de contante betalingen, verklaard kunnen worden als zijnde de opbrengsten uit de door de medeverdachte gerunde (soft)drugshandel. Deze gelden stelden de medeverdachte in staat om ook een riante bijdrage te leveren aan de kosten van de huishouding. Dat de medeverdachte door contante uitgaven een flinke bijdrage leverde aan de gezamenlijke huishouding, blijkt ook uit geconstateerde afwijkingen in het uitgavenpatroon van verdachte, mede op grond van haar bankrekeningoverzicht naast de vastgestelde landelijke normeringen van het Nibud voor een alleenstaande moeder met twee kinderen. Een constante cash-flow heeft verdachte in staat gesteld om jarenlang ver tot zeer ver boven deze norm en vanaf 2019 ver tot zeer ver beneden deze norm uit te komen.
Vast staat dat de medeverdachte sinds 2016 nooit is gezien op het adres [adres] te [woonplaats] . De rechtbank stelt de begindatum ten aanzien van beide ten laste gelegde feiten dan ook op 1 januari 2016. Voor een periode vanaf 21 augustus 2014 biedt het dossier onvoldoende aanwijzingen. 




Opzetverweer

Door de verdediging is betoogd dat niet kan worden bewezen dat verdachte opzettelijk heeft nagelaten de benodigde gegevens te verstrekken omdat de formulieren door de bewindvoerder werden ingevuld. Verdachte is daar niet in gekend en zij heeft geen idee wat er namens haar is ingevuld. Er was dan ook geen sprake van opzet, ook niet in voorwaardelijke zin.



De rechtbank overweegt het volgende.
Verdachte heeft op 21 augustus 2014 uitkering aangevraagd krachtens de Wet werk en bijstand (WWB). Op deze aanvraag staat vermeld dat verdachte alle veranderingen in haar omstandigheden meteen moet doorgeven aan de Gemeentelijke Sociale Dienst. Verdachte was hiervan dan ook op de hoogte gesteld bij de ondertekening van het aanvraagformulier voor de uitkering.
Verdachte is met ingang van 15 augustus 2014 een uitkering toegekend ingevolge de Wet werk en bijstand, naar de norm van een alleenstaande ouder. Op dit schriftelijk besluit is ook aangegeven dat verdachte een inlichtingplicht heeft en dat veranderingen in de situatie, bijvoorbeeld in het gezin, tijdig aan de uitkeringsinstantie dienen te worden doorgegeven. 



Verdachte wist dat zij in ieder geval sinds januari 2016 samenwoonde, en een gezamenlijk huishouding voerde, met de medeverdachte [medeverdachte] . Dit is een evidente verandering in de situatie waarvan verdachte opgave had moeten doen aan de bewindvoerder, die immers namens verdachte en op basis van door verdachte verstrekte inlichtingen, vervolgens de formulieren invulde. 
De rechtbank is van oordeel dat verdachte dit opzettelijk heeft nagelaten, nu zijn hiervan op de hoogte was gesteld bij zowel de ondertekening van de aanvraag als het besluit van 15 augustus 2014 waarbij deze uitkering is toegekend. 
Daarnaast is het een feit van algemene bekendheid dat, indien een uitkering krachtens de sociale zekerheidswetgeving wordt genoten, wijzigingen die redelijkerwijs van belang kunnen zijn voor de vaststelling/de hoogte van deze uitkering, tijdig aan de betrokken uitkeringsinstantie dienen te worden doorgegeven. Verdachte had, in haar geval, deze wijzigingen tijdig aan haar bewindvoerder moeten doorgeven, die de formulieren immers namens haar en op basis van de door haar, verdachte, aangeleverde gegevens, invulde.  
Het verweer van de raadsvrouw wordt verworpen. 



Doordat verdachte met medeverdachte een gezamenlijke huishouding voerde vanaf 1 januari 2016 had verdachte vanaf die datum op de formulieren inzake de bijstand moeten aangeven dat er een verandering was bij de vragen “Mijn woon- of gezinssituatie is sinds de vorige aanvraag veranderd” en “Mijn woon- of gezinssituatie is in de afgelopen 3 jaar veranderd”. Door het formulier niet in te vullen of onjuist in te vullen, terwijl zij samenwoonde en wist dat de gemeente met dit feit bekend wilde raken, heeft de verdachte de gemeente [gemeente] valselijk geïnformeerd en heeft zij valsheid in geschrifte gepleegd.





6BEWEZENVERKLARING


De rechtbank acht wettig en overtuigend bewezen dat verdachte:




Parketnummer 16/236045-21


Feit 2

op 31 augustus 2021 te Hilversum, tezamen en in vereniging met anderen, opzettelijk aanwezig heeft gehad 1424 gram van een gebruikelijk vast mengsel van hennephars en plantaardige elementen van hennep (hasjiesj) waaraan geen andere substanties zijn toegevoegd en 859 gram hennep(toppen), zijnde hasjiesj en hennep een middel als bedoeld in de bij de Opiumwet behorende lijst II, dan wel aangewezen krachtens het vijfde lid van artikel 3a van die wet;




Parketnummer 16/223716-21


Feit 1

in de periode van 1 januari 2016 tot en met 4 augustus 2020 te [woonplaats] , meermalen
telkens geschrift die bestemd waren om tot bewijs van enig feit te dienen, te weten, 

c) een aanvraagformulier individuele inkomenstoeslag PW-uitkeringsgerechtigden, 
ondertekend op 24 mei 2016 en
d) een aanvraagformulier individuele inkomenstoeslag PW-uitkeringsgerechtigden, 
ondertekend op 21 juni 2017 en
e) een aanvraagformulier individuele inkomenstoeslag PW-uitkeringsgerechtigden, 
ondertekend op 4 juli 2018 en
f) een aanvraagformulier individuele inkomenstoeslag PW-uitkeringsgerechtigden, 
ondertekend op 7 augustus 2019 en
g) een aanvraagformulier individuele inkomenstoeslag PW-uitkeringsgerechtigden, 

ondertekend op 4 augustus 2020, valselijk heeft opgemaakt of heeft laten opmaken door:
ad c)

- bij vraag C “Mijn woon- of gezinssituatie is sinds de vorige aanvraag veranderd” geen van de hokjes aan te (laten) kruisen en
- bij vraag F “Mijn woon- of gezinssituatie is in de afgelopen 3 jaar veranderd” geen van de hokjes aan te (laten) kruisen en
ad d)
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen en
ad e)
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen en
ad f)
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen en
ad g)
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen, telkens met het oogmerk om het als echt en onvervalst te gebruiken of door anderen te doen gebruiken.



Feit 2

in de periode van 1 januari 2016 tot en met 31 augustus 2021 te [woonplaats] , in strijd met een haar, verdachte, bij of krachtens wettelijk voorschrift opgelegde verplichting, te weten artikel 17 van de Wet Werk en Bijstand (WWB) en/of artikel 17 van de Participatiewet opzettelijk heeft nagelaten tijdig de benodigde gegevens te verstrekken, zulks terwijl dit feit kon strekken tot bevoordeling van zichzelf, terwijl verdachte wist dat die gegevens van belang waren voor de vaststelling van verdachtes recht op een verstrekking of tegemoetkoming, te weten een bijstandsuitkering krachtens de Wet Werk en Bijstand en/of de Participatiewet, dan wel voor de hoogte of de duur van die verstrekking of tegemoetkoming, immers heeft zij, verdachte, telkens opzettelijk nagelaten de gemeente [gemeente] en/of de Sociale Dienst in te lichten dat zij, verdachte, een gezamenlijke huishouding voerde en samenwoonde met [medeverdachte] .



Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.





7STRAFBAARHEID VAN DE FEITEN


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet de volgende strafbare feiten op: 




Parketnummer 16/236045-21


Feit 2

medeplegen van opzettelijk handelen in strijd met het in artikel 3 onder C van de Opiumwet gegeven verbod; 




Parketnummer 16/223716-21


Feit 1

valsheid in geschrifte, meermalen gepleegd;




Feit 2

in strijd met een haar bij of krachtens wettelijk voorschrift opgelegde verplichting, opzettelijk nalaten tijdig de benodigde gegevens te verstrekken, terwijl het feit kan strekken tot bevoordeling van zichzelf of een ander, en terwijl zij weet dat de gegevens van belang zijn voor de vaststelling van haar recht op een verstrekking of tegemoetkoming en de hoogte of de duur van een verstrekking tot tegemoetkoming, meermalen gepleegd. 





8STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.





9OPLEGGING VAN STRAF 


9.1


De vordering van de officier van justitie

De officier van justitie heeft gevorderd verdachte ter zake van het door de officier van justitie bewezen geachte te veroordelen tot:
-	een gevangenisstraf van 12 maanden, met aftrek van het voorarrest, waarvan een gedeelte van zes maanden voorwaardelijk met een proeftijd van twee jaren, met als (bijzondere) voorwaarden zoals geadviseerd door de reclassering. 




9.2


Het standpunt van de verdediging

De verdediging heeft aangevoerd dat verdachte inmiddels alles kwijt is. De woning is gesloten. Verdachte woont in een caravan en haar partner [medeverdachte] verblijft bij zijn moeder of elders. Verdachte en [medeverdachte] ontvangen inmiddels gezamenlijk een uitkering, maar hebben maandenlang niets ontvangen. Daarnaast hebben zij een grote schuld bij de gemeente [gemeente] . Verdachte wil graag een frisse start maken. Een gevangenisstraf zal dat niet mogelijk maken. Verdachte is in staat en bereid om een werkstraf te verrichten. De raadsvrouw verzoekt dan ook om aan verdachte een werkstaf op te leggen, eventueel gecombineerd met een forse voorwaardelijke gevangenisstraf, een proeftijd voor de duur van twee of drie jaren en reclasseringstoezicht. 




9.3


Het oordeel van de rechtbank

Bij het bepalen van de straf heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.




Ernst van de feiten

Verdachte heeft zich mede schuldig gemaakt aan het bezit van flinke hoeveelheden hasjiesj en hennep. Het gebruik van drugs is schadelijk voor de gezondheid van gebruikers. De handel in drugs vormt bovendien een schakel in de keten van criminele ondermijnende activiteiten die de samenleving ernstig ontwricht en overlast kan veroorzaken. Verdachte heeft een bijdrage geleverd aan de instandhouding van die keten van criminele activiteiten. 



Daarnaast heeft verdachte zich gedurende een lange periode schuldig gemaakt aan uitkeringsfraude. Verdachte heeft gedurende vele jaren verzwegen dat zij een gemeenschappelijke huishouding voerde en samenwoonde met [medeverdachte] . Verdachte heeft met haar handelen misbruik gemaakt van het stelsel van sociale zekerheid zoals dat in Nederland geldt. Misbruik van sociale voorzieningen ondermijnt het sociale stelsel, welke stelsel zijn bestaansrecht ontleent aan het beginsel van maatschappelijke solidariteit met diegenen die dat in onze samenleving nodig hebben en daarvan afhankelijk zijn. Verdachte heeft met haar handelen daarmee niet alleen zichzelf verrijkt, maar ook dit beginsel van solidariteit geweld aangedaan. 




Persoon van verdachte 

Bij haar beslissing heeft de rechtbank ook rekening gehouden met: 

- een uittreksel justitiële documentatie betreffende verdachte van 18 januari 2022;
- een reclasseringsadvies van Reclassering Nederland van 1 december 2021, opgesteld door R. de Mul, reclasseringswerker.


In dit reclasseringsadvies wordt opgemerkt dat er geen delictgerelateerde criminogene en beschermende factoren kunnen worden aangewezen dan wel verbanden gelegd met de verdenking, omdat verdachte zich op haar zwijgrecht beroept. 
Wel wordt opgemerkt dat verdachte een vrouw is met een roerige gezinsgeschiedenis. Zij ontwikkelde gedragsproblemen en verliet op veertienjarige leeftijd haar ouderlijk huis en school. Met haar eerste partner kreeg zij drie kinderen. Zij scheidden, waarna er verder geen contact meer is geweest. Verdachte heeft haar handen vol gehad aan de kinderen die ook kampen met persoonlijke problemen. 
Naar aanleiding van onderhavige zaak en de uitkeringsfraude dreigt maatschappelijk teloorgang. Een opvangnet lijkt er niet te zijn. Daarnaast is er geen dagbesteding en maakt verdachte een kwetsbare indruk. Het sociale netwerk oogt beperkt, maar vanwege deze strafzaak zijn er vermoedens van criminele contacten. 



Hoewel het risico niet goed ingeschat kan worden acht de reclassering de risico's wel verhoogd op basis van de slechte persoonlijke omstandigheden en de achteruitgang hierin. Op basis hiervan wordt reclasseringstoezicht nodig geacht. Stabilisatie en begeleiding zijn noodzakelijk ook omdat een vangnet en beschermende factoren lijken te ontbreken. 
In eerste instantie is het nodig om basale levensbehoeften op orde te krijgen. Daarna kan
diagnostiek en eventueel behandeling nodig zijn om te bezien waar de kwetsbaarheden in de persoon zitten en hierop te interveniëren.




De strafmotivering

De ernst van de feiten rechtvaardigt in beginsel een gevangenisstraf. De rechtbank zal deze gevangenisstraf echter in voorwaardelijke vorm opleggen. Met een voorwaardelijke straf wordt beoogd verdachte ervan te weerhouden opnieuw strafbare feiten te plegen. Tevens maakt dit verder toezicht en begeleiding door de reclassering mogelijk, wat de rechtbank noodzakelijk acht, inclusief de hierna te noemen bijzondere voorwaarden. 



De rechtbank is ook van oordeel dat niet kan worden volstaan met enkel het opleggen van het reeds ondergane voorarrest als sanctie. Omdat verdachte moet ervaren dat haar gedrag consequenties heeft, zal de rechtbank tevens een werkstraf opleggen.  



Bij deze beslissing heeft de rechtbank mede betrokken dat verdachte geen strafrechtelijk verwijt is gemaakt met betrekking tot de handel in softdrugs door de medeverdachte en tengevolge daarvan er in hun gezamenlijke huishouding er de beschikking was over contante gelden. De verdachte moet er terdege weet van hebben gehad dat de door haar en de medeverdachte [medeverdachte] geleide levensstijl niet uitsluitend  bekostigd werd van een bijstandsuitkering. 



Uit het reclasseringsrapport blijkt dat verdachte op de rand staat van maatschappelijk afglijden en het de vraag is of dit te voorkomen is. Verdachte heeft ter terechtzitting verklaard dat haar woning inmiddels is gesloten en dat zij alleen in een caravan verblijft. Ook haar destijds inwonende dochter is ingetrokken bij de moeder van de verdachte. Verdachte is met een advocaat bezig om te bezien of zij haar woning nog terug kan krijgen. Daarnaast staat verdachte nog onder bewindvoering en heeft zij inmiddels een forste terugvorderingsbeschikking van de gemeente [gemeente] ontvangen. Mede gezien deze omstandigheden ziet de rechtbank geen meerwaarde om verdachte ook nog een deels onvoorwaardelijke gevangenisstraf op te leggen.



De rechtbank is alles overwegende van oordeel dat een taakstraf voor de duur van 240 uur (met aftrek) passend en geboden is. Daarnaast legt de rechtbank ter voorkoming van herhaling aan verdachte een gevangenisstraf op voor de duur van drie maanden, geheel voorwaardelijk met een proeftijd van drie jaren.



Daarmee wijkt de rechtbank af van de strafeis van de officier van justitie, nu de rechtbank tot een mindere bewezenverklaring en een kortere periode waarbinnen de sociale zekerheidsfraude heeft plaatsgevonden alsmede tot een andere weging van de persoonlijke omstandigheden van verdachte komt. 






10BESLAG


10.1


De vordering van de officier van justitie

De officier van justitie heeft gevorderd om de inbeslaggenomen personenauto’s, het geld, weegschalen, verpakkingsmaterialen, administratie, nu deze zijn gebruikt voor de handel in verdovende middelen en/of bekostigd zijn met gelden afkomstig van de handel in verdovende middelen (gerelateerd aan feit 1 en 2), verbeurd te verklaren. De verdovende middelen en de stiletto te onttrekken aan het verkeer en de telefoons te retourneren aan verdachte. 




10.2


Het standpunt van de verdediging

De verdediging heeft verzocht de auto’s, de mobiele telefoons en het inbeslaggenomen geld aan verdachte te retourneren. De raadsvrouw wijst erop dat de officier van justitie Fellinger ten aanzien van de mobiele telefoons al heeft beslist dat deze teruggeven kunnen worden aan de verdachte. De raadsvrouw verwijst hiertoe naar diverse kennisgevingen van inbeslagneming.
Ten aanzien van de schaar, het steekwapen, en de druggerelateerde goederen, waaronder pony packs, een tas met losse wietkruimels, aantekeningen, vloeipapier, wikkels, gripzakjes, weegschalen, blikken tabak en een potje, heeft verdachte ter terechtzitting desgevraagd aangegeven afstand te doen van deze voorwerpen. 




10.3

Het oordeel van de rechtbank



De rechtbank zal de in beslag genomen voorwerpen (gelden), te weten:

- nr.1. 450 EUR 450
- nr.2. 6850 EUR 6850
- nr.3. 3275 EUR 3275
- nr.4. 121,5 EUR 121.5

verbeurd verklaren. 
Deze voorwerpen (gelden) zijn geheel of grotendeels uit baten van het door de medeverdachte [medeverdachte] gepleegde strafbare feit verkregen. Dat deze geldbedragen onder verdachte [verdachte] in beslag zijn genomen, doet naar het oordeel van de rechtbank niet af aan de mogelijkheid om deze goederen in de zaak van verdachte verbeurd te verklaren, mede gelet op het feit dat verdachte en medeverdachte [medeverdachte] een gezamenlijk huishouden voerden.  



De rechtbank stelt vast dat de op de beslaglijst genoemde verdovende middelen al zijn vernietigd: nummers 6, 7, 8 , 9, 10.



De rechtbank stelt vast dat officier van justitie mr. Fellinger al had besloten tot teruggave van de telefoons zoals genoemd op de beslaglijst onder de nummers: 14 tot en met 16.



De rechtbank stelt vast dat verdachte afstand heeft gedaan van de volgende goederen zoals genoemd op de beslaglijst onder de nummers: 11, 12, 13 en 18 tot en met 44. Hierop hoeft de rechtbank dan ook geen beslissing te nemen.



Ten aanzien van de inbeslaggenomen auto (goednummer 5 op de als bijlage 2 opgenomen beslaglijst) overweegt de rechtbank als volgt. Uit het proces-verbaal van bevindingen met betrekking tot deze BWM met kenteken [kenteken] , blijkt dat de auto op 23 november 2020 is aangeschaft voor een bedrag van € 5.350,-. Er is contant betaald voor deze auto. 
Medeverdachte [medeverdachte] is bij vonnis van gelijke datum veroordeeld voor – onder meer – handel in softdrugs. Drugshandel gaat veelal gepaard met het genereren van (grote) hoeveelheden contant geld. Nu verdachte en medeverdachte [medeverdachte] een gezamenlijke huishouding voerden heeft verdachte indirect ook geprofiteerd van deze illegale gelden. Verdachte heeft geen andere verklaring gegeven voor het feit waarom zij over een dergelijk groot contant geldbedrag zou kunnen beschikken. Dit had wel op haar weg gelegen, mede gelet op het feit dat zij op bijstandsniveau zou leven.  De rechtbank zal de auto derhalve verbeurd verklaren. 



Uit de beslaglijst blijkt dat bovengenoemde auto abusievelijk nogmaals is opgenomen op de beslaglijst, namelijk onder goednummer 17.






11TOEPASSELIJKE WETTELIJKE VOORSCHRIFTEN


De beslissing berust op de artikelen 14a, 14b, 14c, 33, 33a, 57, 225 en 227b van het Wetboek van Strafrecht en de artikelen 3 en 11 van de Opiumwet, zoals de artikelen luidden ten tijde van het bewezen verklaarde.





12BESLISSING


De rechtbank:




Vrijspraak


- Verklaart het in de zaak met parketnummer 16/236045-21, feit 1 ten laste gelegde niet bewezen en spreekt verdachte daarvan vrij;



Bewezenverklaring




verklaart bewezen dat verdachte het ten laste gelegde in de zaak met parketnummer 16/236045-21, feit 2 en het ten laste gelegde in de zaak met parketnummer 16/223716-21, feit 1 en feit 2 heeft begaan zoals hiervoor in rubriek 6 is vermeld;


verklaart niet bewezen wat aan verdachte meer of anders is ten laste gelegd dan hiervoor is bewezen verklaard en spreekt verdachte daarvan vrij;





Strafbaarheid	




verklaart het onder 6 bewezen verklaarde strafbaar en kwalificeert dit zoals hiervoor in rubriek 7 is vermeld; 


verklaart verdachte strafbaar;	





Strafoplegging


- veroordeelt verdachte tot een taakstraf in de vorm van een werkstraf van 240 (zegge: tweehonderd en veertig) uren; 
- bepaalt dat de tijd, door verdachte vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van de taakstraf in mindering zal worden gebracht, berekend naar de maatstaf van twee uren taakstraf per dag; 
- beveelt dat voor het geval verdachte de taakstraf niet of niet naar behoren verricht de taakstraf wordt vervangen door 120 dagen hechtenis.
- veroordeelt verdachte voorts tot een gevangenisstraf van 3 (zegge: drie) maanden; 
- bepaalt dat de gevangenisstraf niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene of bijzondere voorwaarden niet heeft nageleefd;
- stelt daarbij een proeftijd van 3 (zegge: drie) jaren vast; 

- als algemene voorwaarden gelden dat verdachte: 

* 	zich voor het einde van de proeftijd niet schuldig maakt aan een strafbaar feit;
* 	ten behoeve van het vaststellen van zijn identiteit medewerking verleent aan het nemen van één of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;
* 		medewerking verleent aan het reclasseringstoezicht, bedoeld in artikel 14c, zesde lid, van het Wetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen;


- stelt als bijzondere voorwaarden dat verdachte: 

* 		zich binnen vijf dagen volgend op het onherroepelijk worden van het vonnis meldt bij reclassering Leger des Heils op het adres: Zeehaenkade 30 te Utrecht. Verdachte blijft zich melden op afspraken met de reclassering, zo vaak en zolang de reclassering dat nodig vindt;
* 		zich laat diagnosticeren en indien nodig behandelen door De waag of een soortgelijke zorgverlener, te bepalen door de reclassering. De behandeling duurt de gehele proeftijd of zoveel korter als de reclassering nodig vindt. Verdachte houdt zich aan de huisregels en de aanwijzingen die de zorgverlener geeft voor de behandeling;

* 		indien zij haar huisvesting verliest, meewerkt aan een verblijf in een instelling voor beschermd wonen of maatschappelijke opvang, te bepalen door de reclassering. Het verblijf duurt de gehele proeftijd of zoveel korter als de reclassering nodig vindt. Verdachte houdt zich aan de huisregels en het dagprogramma dat de instelling in overleg met de reclassering voor haar heeft opgesteld; 

* 		de reclassering inzicht geeft in haar financiën, zo lang de reclassering dit noodzakelijk vindt.



waarbij de reclassering opdracht wordt gegeven als bedoeld in artikel 14c, zesde lid, van het Wetboek van Strafrecht toezicht te houden op de naleving van de voorwaarden en verdachte ten behoeve daarvan te begeleiden.




Beslag


- verklaart de volgende voorwerpen verbeurd: goednummer 1, 2, 3, 4 en 5 zoals weergegeven in de als bijlage II aan dit vonnis gehechte beslaglijst; 


Dit vonnis is gewezen door mr. C. van de Lustgraaf, voorzitter, mr. H.A. Gerritse en mr. A.J.R. Buisman, rechters, in tegenwoordigheid van mr. J. Gardenier, griffier, en is uitgesproken op de openbare terechtzitting van 4 maart 2022.



Mr. C. van de Lustgraaf is buiten staat dit vonnis mede te ondertekenen. 




Bijlage I: de tenlastelegging




Aan verdachte wordt ten laste gelegd dat: 




Zaak 16/236045-21


1zij op of omstreeks 31 augustus 2021 te Hilversum, in elk geval in Nederland, tezamen en in vereniging met een of meer anderen, althans alleen, opzettelijk aanwezig heeft gehad ongeveer 4,34 gram, in elk geval een hoeveelheid van een materiaal bevattende cocaïne, zijnde cocaïne, een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet;

2zij op of omstreeks 31 augustus 2021 te Hilversum, in elk geval in Nederland, tezamen en in vereniging met een of meer anderen, althans alleen, opzettelijk aanwezig heeft gehad ongeveer 1424 gram, in elk geval een hoeveelheid van meer dan 30 gram van een gebruikelijk vast mengsel van hennephars en plantaardige elementen van hennep (hasjiesj) waaraan geen andere substanties zijn toegevoegd en/of ongeveer 859 gram, in elk geval een hoeveelheid van meer dan 30 gram hennep(toppen), zijnde hasjiesj en/of hennep (telkens) een middel als bedoeld in de bij de Opiumwet behorende lijst II, dan wel aangewezen krachtens het vijfde lid van artikel 3a van die wet;



Zaak 16/223716-21

1.
zij op een of meerdere tijdstip(pen) in of omstreeks de periode van 21 augustus 2014 
tot en met 4 augustus 2020 te [woonplaats] , in elk geval in Nederland, meermalen, althans eenmaal,
(telkens) (een) geschrift(en) dat/die bestemd was/waren om tot bewijs van enig feit 
te dienen, te weten, te weten:

a. a) een aanvraagformulier bijstandsuitkering WWB alleenstaand, ondertekend op 21 
augustus 2014 en/of
b) een aanvraagformulier individuele inkomenstoeslag PW-uitkeringsgerechtigden, 
ondertekend op 26 mei 2015 en/of
c) een aanvraagformulier individuele inkomenstoeslag PW-uitkeringsgerechtigden, 
ondertekend op 24 mei 2016 en/of
d) een aanvraagformulier individuele inkomenstoeslag PW-uitkeringsgerechtigden, 
ondertekend op 21 juni 2017 en/of
e) een aanvraagformulier individuele inkomenstoeslag PW-uitkeringsgerechtigden, 
ondertekend op 4 juli 2018 en/of
f) een aanvraagformulier individuele inkomenstoeslag PW-uitkeringsgerechtigden, 
ondertekend op 7 augustus 2019 en/of
g) een aanvraagformulier individuele inkomenstoeslag PW-uitkeringsgerechtigden, 

ondertekend op 4 augustus 2020,
valselijk heeft opgemaakt en/of heeft laten opmaken en/of heeft vervalst en/of heeft 
laten vervalsen door:
ad a)

- bij vraag 4.7 ""Wat is op dit moment uw officiele burgerlijke staat?"" het hokje ""Ongehuwd en nooit gehuwd geweest en geen geregistreerd partner en nooit  geregistreerd partner geweest"" aan te (laten) kruisen en/of
- bij vraag 10.1 ""Zijn er naast de gegevens die u al heeft ingevuld, feiten of omstandigheden die van invloed kunnen zijn op uw uitkering?"" het hokje ""Nee"" aan  te (laten) kruisen en/of
ad b)
- bij vraag B “Mijn inkomen is sinds de vorige aanvraag gewijzigd?” het hokje “Nee” aan te (laten) kruisen en/of
- bij vraag C “Mijn woon- of gezinssituatie is sinds de vorige aanvraag veranderd” geen van de hokjes aan te (laten) kruisen en/of
- bij vraag F “Mijn woon- of gezinssituatie is in de afgelopen 3 jaren veranderd” geen van de hokjes aan te (laten) kruisen en/of
ad c)
- bij vraag B “Mijn inkomen is sinds de vorige aanvraag gewijzigd” geen van de hokjes aan te (laten) kruisen en/of
- bij vraag C “Mijn woon- of gezinssituatie is sinds de vorige aanvraag veranderd” geen van de hokjes aan te (laten) kruisen en/of
- bij vraag F “Mijn woon- of gezinssituatie is in de afgelopen 3 jaar veranderd” geen van de hokjes aan te (laten) kruisen en/of
ad d)
- bij vraag B “Mijn inkomen is sinds de vorige aanvraag gewijzigd” het hokje “Nee” aan te (laten) kruisen en/of
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en/of
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen en/of
ad e)
- bij vraag B “Mijn inkomen is sinds de vorige aanvraag gewijzigd” het hokje “Nee” aan te (laten) kruisen en/of
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en/of
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen en/of
ad f)
- bij vraag B “Mijn inkomen is sinds de vorige aanvraag gewijzigd” het hokje “Nee” aan te (laten) kruisen en/of
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en/of
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen en/of
ad g)
- bij vraag B “Mijn inkomen is sinds de vorige aanvraag gewijzigd” het hokje “Nee” aan te (laten) kruisen en/of
- bij vraag C “Mijn woon- of gezinssituatie is sinds de vorige aanvraag veranderd” het hokje “Nee” aan te (laten) kruisen en/of
- bij vraag F “Mijn woon- of gezinssituatie is in de afgelopen 3 jaar veranderd” het hokje “Nee” aan te (laten) kruisen en/of (telkens) met het oogmerk om het als echt en onvervalst te gebruiken of door anderen te doen gebruiken;


2.
zij op een of meerdere tijdstip(pen) in of omstreeks de periode van 15 augustus 2014 tot en met 31 augustus 2021 te [woonplaats] , in elk geval in Nederland, (telkens) in strijd met een haar, verdachte, bij of krachtens wettelijk voorschrift opgelegde verplichting, te weten artikel 17 van de Wet Werk en Bijstand (WWB) en/of artikel 17 van de Participatiewet (telkens) opzettelijk heeft nagelaten tijdig de benodigde gegevens te verstrekken, zulks terwijl dit feit kon strekken tot bevoordeling van zichzelf of een ander, terwijl verdachte wist, althans redelijkerwijs moest vermoeden dat die gegevens van belang waren voor de vaststelling van verdachtes of eens anders recht op een verstrekking of tegemoetkoming, te weten een (bijstands)uitkering krachtens de Wet Werk en Bijstand en/of de Participatiewet, dan wel voor de hoogte of de duur van die verstrekking of tegemoetkoming, immers heeft zij, verdachte, (telkens) opzettelijk nagelaten de gemeente [gemeente] en/of de Sociale Dienst (tijdig) in te lichten dat zij, verdachte, een gezamenlijke huishouding voerde en/of samenwoonde met [medeverdachte] .

Bijlage 2: Beslaglijst


1. EUR 450
2. 6850 EUR 6850
3. 3275 EUR 3275
4. 121,5 EUR 121.5
5. 1 STK Personenauto (BMW 5ER Reihe 545 i)
6. 1 STK Verdovende Middelen 117 Sv - Vernietigen
LIDL TAS MET 2 ZAKKEN WIT POEDER
7. 1 STK Verdovende Middelen 
2 X PONY-PACK (OPSCHRIFT PONY-PAK) IN EEN GRIPZAKJE, Wit
8. 1 STK Verdovende Middelen 
8 X PONY PACK MET OPSCHRIFT: PONY-PAK, Wit
9. 1 STK Hennep 117 Sv - Vernietigen
1424 GRAM HASJ)
10. 1 STK Hennep 117 Sv - Vernietigen
859 GRAM HENNEP)
11. 1 STK Ploertendoder 117 Sv - Vernietigen
12. 1 STK Mes 117 Sv - Vernietigen
KAPMES/ MACHETTE, Zwart)
13. 3 STK Slagwapen 117 Sv - Vernietigen
BASEBALL MEMBERSCLUB, Zilverkleurig
14. 1 STK Telefoontoestel
15. 1 STK Telefoontoestel
Omschrijving: G2873242, Goudkleurig, merk: APPLE
16. 1 STK Telefoontoestel
Omschrijving: G2873248, Roze, merk: APPLE
17. 1 STK Personenauto (Blauw, merk: BMW, Met sleutels
18. 1 STK Weegschaal
KLEIN, KLUIS ZOLDER, Zwart, merk: PROFESSIONAL
19. 1 STK Weegschaal
KLUIS ZOLDER, ZILVERKLEURIG)
20. 1 STK Weegschaal
KLUIS ZOLDER, Zwart)
21. 1 STK Weegschaal
KLUIS ZOLDER, Wit)
22. 1 STK Weegschaal
KLUIS ZOLDER, Zwart)
23. 1 STK Mes 117 Sv - Vernietigen
UITSCHUIFBARE SCHIETPEN, KLUIS ZOLDER, Zwart
24. 1 STK Steekwapen 117 Sv - Vernietigen
STILLETO, OP SALONTAFEL WOONKAMER, Zwart
25 1 STK Schaar
KLEINE PLANTKNIPPER, Zilverkleurig)
26. 1 STK Taser 117 Sv - Vernietigen
27. 2 BUS Pepperspray 117 Sv - Vernietigen
IN KLUIS ZOLDER, Zwart, merk: POLICE
28. 1 STK Zak plastic 117 Sv - Vernietigen
GESCHAT: 2500 GRIPZAKJES LOS EN IN DOOS IN SB
29. 1 STK Enveloppe
GESCHAT: 250 PONY-PAKS IN SB
30. 1 STK Tas
PAPIERTJES PLASTIC ZAKJES LOSSE WIETKRUIMELS PONY-PAKS IN SB, Zwart
31. 1 BUS Verpakkingsmateriaal 117 Sv - Vernietigen
Verpakking tabak, CAMEL
32. 5 STK Niet te definieren goederen 

Blikje
117 Sv - Vernietigen
Omschrijving: Vijf diverse blikjes
G2869781 Verpakking met verborgen ruimte (Pringles)
G2869783 Verpakking met verborgen ruimte ( Pringles)
G2869801 Verpakking met verborgen ruimte (Red) 
G2869812 Verpakking met verborgen ruimte
G2869814 Verpakking met verborgen ruimte

33. 1 STK Papier
DIVERSE ADMINISTRATIE (FACTUREN, AANTEKENINGEN
34. 25 STK Vloei
IN KARTONNEN STANDAARD, IN KAST, Wit
35. 5 ZAK Verdovende Middelen
5 ZAKJES MET DIVERSE ZADEN
36. 2 FLS Wietolie
(WIETOLIE)
37. 1 STK Etui
BRUIN LEREN ETUITJE WAARIN 8 WIKKEL WAREN VERBORGEN
38. 1 STK Zak
KLUIS ZOLDER GEOPEND MET SLEUTEL OP ZOLDER, GRIPZAKJES
39. 1 STK Weegschaal
KLUIS ZOLDER, Zwart
40. 1 STK Zak
GESCHAT: 2500 GRIPZAKJES LOS EN IN DOOS IN SB
41. 1 BLK Tabak
42. 1 BLK Tabak
Verpakking tabak, Rood, merk: JOHN players
43. 1 BUS Tabak
Verpakking tabak met verborgen ruimte, Rood, merk: John Players
44. 1 POT Glas
GLAZEN POTJE PRO-XL, KLUIS ZOLDER.



 Voor zover niet anders vermeld, wordt in de hierna volgende voetnoten telkens verwezen naar bewijsmiddelen die zich in het aan deze zaak ten grondslag liggende proces-verbaal bevinden; te weten een proces-verbaal, opgemaakt door de sociale recherche Gooi en Vechtstreek van 10 januari 2022, genummerd 180013-190005, alsmede de bij dit proces-verbaal behorende bijlagen, volgens de in dit dossier toegepaste nummering. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pag. 84-91 (een geschrift, inhoudende een formulier Aanvraag bijstandsuitkering WWB).


 Pag. 95-97 (een geschrift, inhoudende een besluit toekenning bijstand levensonderhoud).


 Pag. 106-106 (een geschrift, inhoudende een aanvraag individuele inkomenstoeslag PW-uitkeringsgerechtigden). 


 Pag. 108-109 (een geschrift, inhoudende een aanvraag individuele inkomenstoeslag PW-uitkeringsgerechtigden).


 Pag. 110-111 (een geschrift, inhoudende een aanvraag individuele inkomenstoeslag PW-uitkeringsgerechtigden).


 Pag. 112-113 (een geschrift, inhoudende een aanvraag individuele inkomenstoeslag PW-uitkeringsgerechtigden).


 Pag. 114-115 (een geschrift, inhoudende een aanvraag individuele inkomenstoeslag PW-uitkeringsgerechtigden).


 Pag. 10 (proces-verbaal uitkeringsfraude).


 Pag. 21-24 (proces-verbaal uitkeringsfraude).


 Pag. 238-337 (bijlage bij proces-verbaal uitkeringsfraude).


 Pag. 238-337 (bijlage bij proces-verbaal uitkeringsfraude).


 Pag. 69 (een geschrift, inhoudende een overzicht van de meterstanden van Vitens).


 Pag. 10 (proces-verbaal uitkeringsfraude sociale recherche Gooi en Vechtstreek).


 Pag. 352 (proces-verbaal van bevindingen).


 Pag. 353 (proces-verbaal van bevindingen).


 Pag. 355 (proces-verbaal van bevindingen). 


 Pag. 71-74 (proces-verbaal van bevindingen, aangetroffen geld).


 Pag. 79 (proces-verbaal van bevindingen).


 Pag. 214 (proces-verbaal van bevindingen).


 Pag. 217 en 218 (kwitanties platte tv).


 Pag. 215 (kwitantie bank/longchair).


 Pag. 188-207 en 213-232 (bijlage overzicht banktransacties).


 Pag. 17 (proces-verbaal uitkeringsfraude).


 Pag. 134-161 (bijlage overzicht banktransacties).


 Pag. 14 (proces-verbaal uitkeringsfraude).


 Pag. 18-21 (proces-verbaal uitkeringsfraude).


 Pag. 21 (proces-verbaal van uitkeringsfraude). 

",Rechtbank Midden-Nederland,2022-03-04,2022-03-04,16/236045-21 en 16/223716-21 (gev. ttz) (P),Uitspraak,,,Strafrecht,Eerste aanleg - meervoudig,"
Verdachte heeft zich mede schuldig gemaakt aan het bezit van flinke hoeveelheden hasjiesj en hennep. Het gebruik van drugs is schadelijk voor de gezondheid van gebruikers. De handel in drugs vormt bovendien een schakel in de keten van criminele ondermijnende activiteiten die de samenleving ernstig ontwricht en overlast kan veroorzaken. Verdachte heeft een bijdrage geleverd aan de instandhouding van die keten van criminele activiteiten. Daarnaast heeft verdachte zich gedurende een lange periode schuldig gemaakt aan uitkeringsfraude. Verdachte heeft gedurende vele jaren verzwegen dat zij een gemeenschappelijke huishouding voerde en samenwoonde met medeverdachte.

De rechtbank is alles overwegende van oordeel dat een taakstraf voor de duur van 240 uur (met aftrek) passend en geboden is. Daarnaast legt de rechtbank ter voorkoming van herhaling aan verdachte een gevangenisstraf op voor de duur van drie maanden, geheel voorwaardelijk met een proeftijd van drie jaren.
","

Rechtspraak.nl

",Verdachte heeft zich mede schuldig gemaakt aan het bezit van flinke hoeveelheden hasjiesj en hennep. Het gebruik van drugs is schadelijk voor de gezondheid van gebruikers. De handel in drugs vormt bovendien een schakel in de keten van criminele ondermijnende activiteiten die de samenleving ernstig ontwricht en overlast kan veroorzaken. Verdachte heeft een bijdrage geleverd aan de instandhouding...
635,ECLI:NL:RBLIM:2022:1721,,Rechtbank Limburg,2022-03-02,2022-03-04,C/03/302422 / BZ RK 22/409,Uitspraak,,,Civiel recht; Personen- en familierecht,,,,No summary available
636,ECLI:NL:RBDHA:2022:1736,,Rechtbank Den Haag,2022-03-03,2022-03-04,NL22.2403 en NL22.2404,Uitspraak,,,Bestuursrecht; Vreemdelingenrecht,,,,No summary available
637,ECLI:NL:RBLIM:2022:1722,,Rechtbank Limburg,2022-03-02,2022-03-04,C/03/302486 / BZ RK 22/417,Uitspraak,,,Civiel recht; Personen- en familierecht,,,,No summary available
638,ECLI:NL:RBZWB:2022:1105,"

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02/236593-20  




vonnis van de meervoudige kamer van 4 maart 2022




in de strafzaak tegen 





          [verdachte]
        

geboren op [geboortedag] 2001 te [geboorteplaats]
wonende te [adres verdachte]
raadsman mr. A.M.J. Joris, advocaat te Roosendaal





1Onderzoek van de zaak
De zaak is inhoudelijk behandeld op de zitting van 18 februari 2022, waarbij de officier van justitie, mr. Simpelaar, en de verdediging hun standpunten kenbaar hebben gemaakt.




2De tenlastelegging
De tenlastelegging is gewijzigd overeenkomstig artikel 313 van het Wetboek van Strafvordering. De tenlastelegging is als bijlage I aan dit vonnis gehecht. 


De verdenking komt er, kort en feitelijk weergegeven, op neer dat 




Feit 1

verdachte op 19 september 2020 in Breda samen met anderen onder meer flessen lachgas heeft gestolen van [naam 1] en/of [naam 2] en daarbij geweld heeft gebruikt tegen [naam 2] ;




Feit 2

dat verdachte op 1 juli 2020 in Geertruidenberg samen met anderen onder meer lachgascilinders heeft gestolen van [naam 3] en daarbij geweld heeft gebruikt.





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 






4De beoordeling van het bewijs

4.1


Het standpunt van de officier van justitie


feit 1

De officier van justitie acht wettig en overtuigend bewezen dat verdachte samen met vier anderen, met geweld en met dreiging met geweld, in Breda [naam 2] (hierna: [naam 2] ) heeft overvallen. Zij baseert zich daarbij in het bijzonder op de verklaring van verdachte ter terechtzitting dat hij bij de overval aanwezig was, de verklaringen van [naam 2] en [naam 1] (hierna: [naam 1] ) bij de rechter-commissaris, de verklaring van getuige [getuige] en de processen-verbaal waaruit volgt dat verdachte kort na de overval met enkele medeverdachten de Markflat in vlucht en daar later ook wordt aangehouden.   




feit 2

De officier van justitie acht ook wettig en overtuigend bewezen dat verdachte de onder feit 2 gewapende overval op [naam 3] heeft gepleegd. Zij baseert zich daarbij in het bijzonder op de aangifte en de nadere verklaring van [naam 3] , de bevindingen van de politie bij de controle van de Renault Megane kort na de overval en de bevindingen van het onderzoek naar telefoongegevens.



4.2


Het standpunt van de verdediging


feit 1

De verdediging is van mening dat verdachte moet worden vrijgesproken wegens gebrek aan bewijs. Verdachte geeft aan geen rol te hebben gespeeld bij de overval en er is ook geen enkel bewijs dat dit impliceert. Het enkel aantreffen van verdachte op het dak van de Markflat is onvoldoende om te komen tot een bewezenverklaring. 
Indien de rechtbank wel tot de conclusie komt dat verdachte betrokken is geweest bij de overval, dan valt uit het dossier niet af te leiden welke rol verdachte zou hebben gehad. Onvoldoende kan in ieder geval worden vastgesteld dat verdachte een dusdanige intellectuele en/of materiële bijdrage van voldoende gewicht heeft geleverd aan de overval dat sprake zou zijn van een rol als medepleger. 




feit 2

Ook ten aanzien van dit feit is de verdediging van mening dat verdachte wegens gebrek aan bewijs moet worden vrijgesproken. Verdachte ontkent betrokken te zijn geweest bij deze overval. Hij heeft niet in de Renault Megane gezeten die door de verbalisanten is gecontroleerd. De weergave van de politie, dat verdachte in de auto heeft gezeten, is onjuist. Hij stond toevallig een sigaret te roken met iemand in wiens gezelschap hij eerder door de politie is gezien naast de geparkeerde Renault Megane, toen zij door de politie werden gecontroleerd.  
Als de rechtbank van oordeel zou zijn dat verdachte wel bij de overval aanwezig is geweest, dan is er onvoldoende bewijs voor het tenlastegelegde medeplegen. 




4.3

Het oordeel van de rechtbank


4.3.1


De bewijsmiddelen

De bewijsmiddelen zijn in bijlage II aan dit vonnis gehecht.



4.3.2


De bijzondere overwegingen met betrekking tot het bewijs

Op 1 juli 2020 en op 19 september 2020 hebben overvallen plaatsgevonden waarbij lachgascilinders zijn buitgemaakt. Bij beide overvallen was het slachtoffer een bezorger van lachgas die na een telefonische bestelling op een afgesproken plaats is verschenen en beroofd. Beide overvallen zijn gepleegd door meerdere daders en in beide gevallen is gebruik gemaakt van een vuurwapen.




feit 1 (onderzoek Kruth)

Slachtoffer [naam 2] heeft het volgende verklaard. Hij werd die nacht rond 02:50 uur gebeld door een jongen die zich bij [voetbalvereniging] in Breda bevond en die 4 kilogram lachgas bestelde. [naam 2] is daarop met zijn bus naar de voetbalvereniging gereden en zag daar een rode Fiat en een zwarte Polo. Hij is in de richting van de Polo gereden, uitgestapt en zag toen een jongen zonder gezichtsbedekking die de bestelling kwam afnemen. [naam 2] wilde vervolgens de bus aan de achterzijde openen toen hij van achteren bij zijn nek werd vastgepakt en naar de grond werd getrokken. Terwijl de jongen zonder gezichtsbedekking een wapen op [naam 2] gericht hield, zijn andere jongens uit de Polo gestapt en hebben lachgasflessen uit de bus overgeladen in de Polo. Eén jongen is in de Polo blijven zitten. Getuige [getuige] die in de Fiat zat, heeft verklaard dat een geweer werd gericht op degene die op de grond lag. Naast lachgasflessen zijn een pet, slippers, een nektas met daarin € 800,- (waarvan € 500,- van zijn broer [naam 1] was) en een zwarte en een gele jas (merk: Peuterey) van [naam 2] weggenomen. Verder is nog een identiteitsbewijs weggenomen. Vervolgens zijn de overvallers met de Polo weggereden. 

            [naam 1] heeft verklaard dat zijn broertje (rechtbank: [naam 2] ) hem na de overval heeft gebeld. Hij is toen naar [naam 2] toegegaan en heeft het kenteken en de vluchtrichting van de Polo doorgegeven aan de politie.



Om 03.18 uur werden verbalisanten naar de plaats gestuurd waar volgens een melding kort tevoren een lachgasverkoper is overvallen. Rijdend over de Graaf Hendrik III-laan in de richting van de Willem van Oranjelaan in Breda, zagen zij een zwarte Volkswagen Polo hen tegemoetkomen. Hierop keerden de verbalisanten, volgden zij de Polo en zagen zij dat het kenteken overeenkwam met het kenteken van de vluchtauto dat aan hen was doorgegeven. Toen de Polo op de Boeimeersingel vaart minderde, zagen de verbalisanten vier personen uit die auto wegrennen en hielden zij de bestuurder, [medeverdachte 1] , aan. In de Polo troffen zij een spijkerjas, een autosleutel, sandalen en dertien lachgasflessen aan. Kort hierna wees een krantenbezorger de verbalisanten in de richting van de nabijgelegen Markflat aan de Jan Nieuwenhuyzenstraat, waar hij een gele jas en een witte pet op de galerij had zien liggen.  [naam 1] heeft op foto’s de in de Polo aangetroffen slippers (ook aangeduid als sandalen) en een in de Markflat gevonden gele jas en wit petje herkend. Op het dak van deze flat werd even later verdachte aangetroffen en onder hem, op het gras bij die flat, vond de politie een zwart schoudertasje. Ook dat is door [naam 1] herkend. 
Verbalisant [verbalisant 1] heeft verdachte, [medeverdachte 2] en [medeverdachte 3] herkend op camerabeelden van die eerder genoemde Markflat. Zij - en een onbekend gebleven vierde man - komen in een tijdsbestek van 18 seconden - tussen 03:20:05 en 03:20:23 uur - de flat binnen. Eerst volgt de onbekend gebleven man [medeverdachte 3] wanneer die de trap opgaat en kort daarna komen verdachte en [medeverdachte 2] de flat binnen, kijkt verdachte naar [medeverdachte 2] en wijst naar de trap, waarna ook zij samen de trap oplopen.
Rond 08.00 uur die ochtend trof een verbalisant op aanwijzingen van een getuige op het wegdek van de Graaf Hendrik III-laan een vuurwapen, zwart met bruine kolf, en munitie aan. Dit was op het punt op de vluchtroute waar de politie de Polo in het oog kreeg en ging achtervolgen. Uit onderzoek naar het wapen en de munitie blijkt dat deze echt zijn. Het aangetroffen vuurwapen vertoont grote overeenkomsten met op de telefoon van [medeverdachte 1] aangetroffen afbeeldingen, terwijl het een vrij specifiek vuurwapen is, gelet op de bruine kolf.



De rechtbank acht op grond van het voorgaande de diefstal met geweld zoals tenlastegelegd onder feit 1 wettig en overtuigend bewezen. Anders dan de verdediging leidt de rechtbank uit verdachtes aanwezigheid op het dak van de Markflat, het onder hem aangetroffen schoudertasje en de camerabeelden van de Markflat af dat hij één van de vier weggerende inzittenden is geweest van de Polo en dat hij kort daarvoor bij de overval één van de vier jongens buiten de Polo is geweest. 
In het licht van het voorgaande acht de rechtbank verdachtes verklaring dat hij midden in de nacht op het dak van de Markflat, ver weg van zijn eigen woning, zat “te chillen” volstrekt ongeloofwaardig.



De rechtbank acht op grond van het voorgaande het medeplegen van de diefstal met geweld zoals tenlastegelegd onder feit 1 wettig en overtuigend bewezen. 




feit 2 (onderzoek Embrun)

Aangever [naam 3] heeft verklaard dat hij op 30 juni 2020 in de avond per sms een bestelling voor 6 kilogram lachgas ontving. Enkele uren later ontving hij een sms met daarin de locatie van de Standhazensedijk in Geertruidenberg waar de levering moest plaatsvinden. Op 1 juli 2020 omstreeks 00.10 uur, reed [naam 3] op deze dijk en zag hij een donkere vijfdeurs Renault Megane model station. Toen hij naar zijn kofferbak liep, stapten twee mannen uit de Megane en even later nog één. De eerste droeg op dat moment een bivakmuts over zijn hoofd, de tweede een capuchon en was kleiner dan [naam 3] eigen lengte van 1.90 meter.
De eerste twee personen riepen naar [naam 3] dat hij op de grond moest gaan liggen waarna een worsteling ontstond. Hierbij wist [naam 3] zich los te rukken en zag hij vervolgens dat één van de personen een vuurwapen vasthield. [naam 3] rende daarop weg en hoorde een knal en zag een lichtflits. Nadat hij richting een weiland was gerend en daarbij in een sloot terecht was gekomen, zag [naam 3] dat de persoon met het wapen terugliep naar de Megane waarna de Megane wegreed. Teruggekomen bij zijn auto zag [naam 3] dat er ruiten kapotgeslagen waren, dat één van zijn telefoons en twee lachgascilinders waren meegenomen. [naam 3] heeft later verklaard dat ook een jas, een zonnebril van en airpods zijn verdwenen en dat zijn rechterschouder en nek pijn doen als gevolg van de worsteling.



Omstreeks 00.30 uur die nacht zagen verbalisanten in Breda op de Groenedijk in de richting van de Terheijdenseweg een zwarte personenauto met gedoofde verlichting de rijsnelheid verhogen. Zij volgden de auto tot op een parkeerterrein naast de Terheijdenseweg en zagen vervolgens dat het een Renault Megane betrof waaruit een in zwart met capuchon geklede persoon van ongeveer 1.75 / 1.80 meter lang uitstapte en wegrende. Twee andere personen stapten ook uit en bleven staan. Zij bleken na controle te zijn verdachte en [medeverdachte 3] . Verdachte is ongeveer 1.80 meter lang en was op dat moment ook in het zwart gekleed met een capuchon. Verdachte en [medeverdachte 3] wilden niet zeggen wie de weggerende persoon was. 



Uit bevindingen van de politie blijkt dat de afstand van de Standhazensedijk in Geertruidenberg naar de Groenedijk in Breda 21,7 kilometer is en met inachtneming van de maximumsnelheid in 22 minuten te bereizen is.



Uit onderzoek naar de historische en zendmastgegevens van het telefoonnummer eindigend op - [telefoonnummer] , waarmee volgens [naam 3] de lachgasbestelling is geplaatst, blijkt dat met dat telefoonnummer contact is opgenomen met het telefoonnummer van ene [medeverdachte 3] en met het telefoonnummer dat in de Basis Voorziening Handhaving was gekoppeld aan verdachte. Eerstgenoemd telefoonnummer straalde op 30 juni 2020 diverse zendmasten in Breda aan en om 23.54 uur en op 1 juli 2020 om 00.17 uur straalde het de zendmast aan de Burgemeester Allardstraat in Geertruidenberg aan. Daarnaast heeft het opsporingsonderzoek uitgewezen dat het telefoonnummer - [telefoonnummer] in een telefoon zat met een IMEI-nummer dat eindigt op - [imei-nummer] en waarin vijf aan medeverdachte [medeverdachte 3] te linken telefoonnummers hebben gezeten.



Voornoemde omstandigheden zijn redengevend voor het bewijs. De verklaring van verdachte ter zitting dat hij net voor de controle toevallig kwam aanlopen vanaf een café beschouwt de rechtbank als ongeloofwaardig, gelet op geverbaliseerde waarneming dat verdachte uit de auto stapte, en zij zal deze dan ook terzijde schuiven. Het ontbreken van een redelijke, genoemde redengevendheid ontzenuwende verklaring, zal de rechtbank in haar overwegingen betrekken.



Op basis van voornoemde feiten en omstandigheden in samenhang bezien, concludeert de rechtbank dat verdachte, [medeverdachte 3] en een derde, onbekend gebleven persoon op 1 juli 2020 in Geertruidenberg met behulp van een vuurwapen [naam 3] hebben overvallen, waarna zij naar Breda reden. De bestelling is gedaan vanaf een telefoonnummer dat aan medeverachte [medeverdachte 3] is te koppelen. Het door [naam 3] beschreven aantal van drie overvallers komt overeen met het aantal van drie personen dat even later door de politie wordt gezien, bij de door zowel [naam 3] als de politie beschreven Renault Megane. De genoemde tijdstippen van de overval en de politiecontrole zijn bovendien dusdanig dat het afleggen van de route tussen de plaats delict en de Groenedijk in Breda daar zeer goed binnen past. 



De rechtbank is van oordeel dat bij de diefstal met geweld sprake is geweest van een zodanig nauwe en bewuste samenwerking tussen verdachte en de twee medeverdachten, dat sprake was van medeplegen. Zij waren allen buiten de Renault Megane en twee van hen worstelden met [naam 3] .  Eén van hen heeft daarbij een vuurwapen getoond en daarmee geschoten toen [naam 3] wist weg te rennen. Alle verdachten hebben op deze wijze rechtstreeks deelgenomen aan de gewapende overval. Zij hebben klaarblijkelijk samengewerkt om de lachgasflessen buit te maken, waarbij allen een essentiële rol hebben gespeeld en waarna zij ook gezamenlijk weer zijn vertrokken. Ook indien het een ander dan verdachte is geweest die de tenlastegelegde geweldshandelingen heeft verricht, kan naar het oordeel van de rechtbank aldus van medeplegen worden gesproken. 





4.4


De bewezenverklaring

De rechtbank acht wettig en overtuigend bewezen dat verdachte 
1
op 19 september 2020 te Breda tezamen en in vereniging met anderen, dertien flessen lachgas en een nektasje (inhoudende circa 800 euro) en een pet en een paar sandalen en twee jassen en een identiteitsbewijs en een sleutel, die aan een ander dan aan verdachte en/of zijn mededaders toebehoorden, heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan en vergezeld van geweld en bedreiging met geweld tegen [naam 2] , gepleegd met het oogmerk om die diefstal voor te bereiden of gemakkelijk te maken,  door
-die [naam 2] bij zijn nek vast te pakken en die [naam 2] vervolgens naar de grond te werken en
-een vuurwapen,  op die [naam 2] te richten;



2op 1 juli 2020 te Geertruidenberg, op de openbare weg Standhazensedijk, tezamen en in vereniging met anderen, met het oogmerk van wederrechtelijke toeëigening heeft weggenomen twee lachgascilinders en een telefoon merk Motorola en een jas en een zonnebril en airpods, toebehorende aan [naam 3] , welke diefstal werd voorafgegaan en vergezeld van geweld en bedreiging met geweld tegen die [naam 3] , gepleegd met het oogmerk om die diefstal voor te bereiden en gemakkelijk te maken, welk geweld en bedreiging met geweld hierin bestonden dat hij, verdachte en/of zijn mededaders op die [naam 3] zijn afgerend en tegen die [naam 3] – zakelijk weergegeven –hebben geroepen dat hij op de grond moest gaan liggen en die [naam 3] bij zijn rechterschouder, hebben vastgepakt en een vuurwapen, aan die [naam 3] hebben getoond en dit vuurwapen, hebben afgevuurd en diverse ruiten van de auto van die [naam 3] hebben kapot vernield.
Voor zover er in de tenlastelegging kennelijke taal- en/of schrijffouten voorkomen, zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.





6De strafoplegging 

6.1


De vordering van de officier van justitie

De officier van justitie verzoekt bij de strafoplegging het volwassenstrafrecht toe te passen en vordert aan verdachte op te leggen een gevangenisstraf voor de duur van twintig maanden, met aftrek van het voorarrest, waarvan dertien maanden voorwaardelijk met een proeftijd van twee jaar, alsmede een taakstraf van 240 uur. Voor het opleggen van bijzondere voorwaarden, in het kader van de voorwaardelijke gevangenisstraf, ziet de officier van justitie geen aanleiding.



6.2


Het standpunt van de verdediging

Indien de rechtbank komt tot een bewezenverklaring heeft de verdediging verzocht het jeugdstrafrecht toe te passen. In het reclasseringsadvies staan indicaties opgenomen die hiertoe aanleiding geven: verdachte is jeugdig, enigszins timide, functioneert eerder als een jeugdige dan als een volwassenen en kan niet op zijn eigen benen staan. Hij woont namelijk thuis bij zijn oom en ging nog naar school toen hij werd aangehouden. 
Verzocht wordt bij bepaling van de strafmaat rekening te houden met deze persoonlijke omstandigheden, maar ook met het feit dat verdachte inmiddels een diploma op zak heeft en op zoek is naar een baan. Er zijn geen risicofactoren benoemd door de reclassering. Hiernaast moet rekening worden gehouden met de lange tijd die verdachte in voorarrest heeft gezeten - wat van invloed is geweest op zijn cognitieve ontwikkeling - en met het feit dat, ondanks dat het jeugdstrafrecht van toepassing zou zijn, niets is ondernomen om verdachte over te plaatsen van de PI naar een justitiële jeugdinrichting. Volgens de verdediging kan worden volstaan met het opleggen van een jeugddetentie gelijk aan de duur van het voorarrest, met daarnaast eventueel een taakstraf. 



6.3


Het oordeel van de rechtbank

Verdachte heeft zich in juli en september 2020 samen met anderen schuldig gemaakt aan twee brutale, gewapende overvallen op lachgasverkopers [naam 3] en [naam 2] . Verdachte heeft samen met zijn medeverdachten steeds in de nachtelijke uren afgesproken om lachgasflessen ‘te kopen’. Daarbij hebben zij de slachtoffers, die steeds alleen waren, op afgelegen plaatsen opgewacht en hen bij aankomst naar de grond gewerkt en een vuurwapen op hen gericht (en in het geval van [naam 3] daar ook daadwerkelijk mee geschoten), om er vervolgens met het lachgas en diverse andere goederen vandoor te gaan. Dat moet voor de slachtoffers bijzonder traumatisch zijn geweest. Zo blijkt uit de toelichting op de schadevergoedingsvordering van [naam 2] dat hij werd overdonderd en doodsangsten heeft uitgestaan tijdens de overval. Hij voelde zich ook machteloos omdat hij werd bedreigd met een vuurwapen en dacht dat hij zou worden doodgeschoten of ontvoerd. Hij heeft nog steeds nachtmerries waarin hij droomt dat hij wordt doodgemaakt. Deze gevolgen moeten voor verdachte en zijn medeverdachten voorzienbaar zijn geweest, maar dat heeft hen kennelijk niet weerhouden van de overvallen. De buit waar zij op uit waren, telde blijkbaar zwaarder. 



Uit de rapporten van Reclassering Nederland van 5 februari 2021 en 21 januari 2022 blijkt dat verdachte zich de afgelopen periode goed aan de schorsingsvoorwaarden heeft gehouden en zich heeft ingezet voor het behalen van zijn stukadoorsdiploma. Verdachte wil zich richten op de toekomst. Hij zegt een rustig leven te willen leiden met ‘huisje, boompje, beestje’. Ter zitting is hierop door de reclassering aangevuld dat verdachte inmiddels zijn diploma heeft behaald en dat verdachte werkzaam is als stukadoor. De reclassering maakt zich geen zorgen over de verschillende leefgebieden van verdachte. De kans op recidive kan door de reclassering niet worden ingeschat, gezien de ontkennende houding van verdachte. 



Voorts blijkt uit de rapporten dat er indicaties waren voor het toepassen van het jeugdstrafrecht. Zo zou verdachte onder andere enige zelfstandigheid missen en niet over alle vaardigheden beschikken die behoren bij een negentienjarige. Voor een definitieve beoordeling van de vraag of het jeugdstrafrecht van toepassing zou moeten zijn, verwijst de reclassering echter naar een gedragsdeskundigenonderzoek, uit te voeren door het NIFP. Een dergelijk onderzoek is niet uitgevoerd en hier is ook niet om verzocht. Het wegingskader van de reclassering en de conclusies uit het (beknopte) verdiepingsonderzoek zoals besproken in de rapporten kunnen niet worden gezien als vervanging van een dergelijk onderzoek. Een volledige onderbouwing van het al dan niet toepassen van jeugdstrafrecht ontbreekt dan ook.  

De officier van justitie heeft in dit verband aangevoerd dat gezien de ontkennende en niet-meewerkende houding van verdachte onduidelijk is gebleven hoe hij functioneert. Het jeugdstrafrecht kan alleen van toepassing zijn als pedagogische beïnvloeding mogelijk is. De officier van justitie ziet hier echter niets in, gezien de manier waarop  verdachte zich presenteert. Dat de reclassering meent dat verdachte mogelijk ontvankelijk is voor pedagogisch beïnvloeding is gebaseerd op de verklaringen van de moeder en zus van verdachte. Zij zien geen problemen bij hem, maar geven tegelijkertijd ook aan geen zicht te hebben op wat verdachte buitenshuis doet. Op grond van deze feiten en omstandigheden is de officier van justitie van mening dat het volwassenstrafrecht dient te worden toegepast.



De rechtbank volgt het standpunt van de officier van justitie. De rechtbank zal - gelet op wat de officier van justitie naar voren heeft gebracht en de constatering dat verdachte geen hulpvraag heeft, zijn leven op orde lijkt te hebben en niet meer thuis woont - het volwassenstrafrecht toepassen. 



Bij haar beslissing over de strafafdoening zoekt de rechtbank aansluiting bij de binnen de rechtspraak ontwikkelde oriëntatiepunten voor straftoemeting van minderjarigen. 
Alles afwegend acht de rechtbank, met de officier van justitie, een gevangenisstraf voor de duur van twintig maanden, met aftrek van voorarrest, waarvan dertien maanden voorwaardelijk, met een proeftijd van twee jaren, alsmede een taakstraf van 240 uren, passend en geboden.
De rechtbank ziet geen aanleiding om aan de voorwaardelijke gevangenisstraf bijzondere voorwaarden te verbinden. Het voorwaardelijke strafdeel dient als waarschuwing aan verdachte, om te voorkomen dat hij zich opnieuw schuldig maakt aan (soortgelijke) strafbare feiten.






7De benadeelde partij




            [naam 1]
          

De benadeelde partij [naam 1] vordert een schadevergoeding van € 7.324,- voor feit 1, waarvan € 5.500,- immateriële schade betreft en € 1.824,- materiële schade.



De rechtbank overweegt dat [naam 1] geen direct slachtoffer is bij feit 1. Niet hij maar zijn broertje [naam 2] werd immers overvallen. De rechtbank is daarom van oordeel dat voldoende verband tussen de gestelde immateriële schade en het bewezenverklaarde handelen van verdachte ontbreekt, zodat geen sprake is rechtstreeks toegebrachte schade.  De benadeelde partij zal daarom niet-ontvankelijk worden verklaard in dit deel van de vordering.



De rechtbank overweegt verder dat dat de behandeling van het materiële gedeelte van de vordering een onevenredige belasting van het strafgeding oplevert. Er bestaat onduidelijkheid over diverse posten. Zo is onduidelijk of en zo ja welk deel van het weggenomen geldbedrag de benadeelde partij inmiddels heeft teruggekregen en is onduidelijk hoe de rechtbank de post met kosten van een id-bewijs van een derde precies moet begrijpen. De benadeelde partij is niet ter zitting aanwezig geweest om de vordering toe te lichten. De aangifte waarin de materiële posten voor het eerst zijn genoemd is bovendien gedeeltelijk in strijd met de waarheid gedaan en de verdediging heeft de posten ook gemotiveerd betwist. Gelet op het voorgaande zal de benadeelde partij niet-ontvankelijk worden verklaard in dit gedeelte van de vordering. De vordering kan bij de burgerlijke rechter worden aangebracht.





            [naam 2]
          

De benadeelde partij [naam 2] vordert een schadevergoeding van € 5.800,- voor feit 1, waarvan € 5.500,- immateriële schade betreft en € 300,- materiële schade.



De rechtbank heeft hiervoor overwogen dat bewezen kan worden verklaard dat verdachte dit feit heeft gepleegd. Dit betekent ook dat verdachte onrechtmatig heeft gehandeld tegenover de benadeelde partij en dat hij verplicht is de schade van de benadeelde partij te vergoeden. 



Een vergoeding voor immateriële schade kan slechts worden toegekend in één van de in artikel 6:106 BW genoemde gevallen. De vraag die in dit concrete geval voorligt is of de benadeelde partij ‘op andere wijze’ in de persoon is aangetast. Daarvan is in ieder geval sprake als de benadeelde partij geestelijk letsel heeft opgelopen. Daarnaast kunnen de aard en de ernst van de normschending en van de gevolgen daarvan voor de benadeelde meebrengen dat van aantasting in de persoon ‘op andere wijze’ sprake is. In zo’n geval zal degene die zich hierop beroept de aantasting in zijn persoon met concrete gegevens moeten onderbouwen. Dat is slechts anders indien de aard en de ernst van de normschending meebrengen dat de in dit verband nadelige gevolgen daarvan voor de benadeelde zo voor de hand liggen, dat een aantasting in de persoon kan worden aangenomen. 
Gelet op de omstandigheid dat de benadeelde partij in dit concrete geval door meerdere personen in het donker en op een afgelegen plek is overvallen en daarbij met een vuurwapen is bedreigd en gelet op onder meer de angstklachten als gevolg daarvan, acht de rechtbank het zeer aannemelijk dat de overval een grote impact op het slachtoffer heeft gehad. Redelijkerwijs kan dan ook worden verondersteld dat sprake is geweest van een schokkende ervaring, waarmee de rechtbank van oordeel is dat sprake is geweest van een aantasting in de persoon ‘op andere wijze’.



Op grond van het voorgaande, zal de rechtbank de immateriële schade naar maatstaven van billijkheid begroten op € 2.500,00,-. Wat betreft het meer of anders gevorderde zal de benadeelde partij niet-ontvankelijk worden verklaard in zijn vordering, nu de behandeling van dat deel van de vordering naar het oordeel van de rechtbank een onevenredige belasting van het strafgeding oplevert. Dat deel van de vordering kan bij de burgerlijke rechter worden aangebracht.



De rechtbank is daarnaast van oordeel dat het materiële schadebedrag voldoende is onderbouwd. Uit de verklaring van de benadeelde partij, afgelegd bij de rechter-commissaris, volgt dat van het contante geld dat hem bij feit 1 is afgenomen € 300,- aan hem zelf toebehoorde. 



In totaal zal de rechtbank dan ook een bedrag toewijzen van € 2.800,-. Deze schade staat ook in een voldoende verband met het bewezenverklaarde handelen van verdachte, zodat ook sprake is van schade die rechtstreeks is toegebracht door het bewezenverklaarde feit.



De rechtbank zal tevens de schadevergoedingsmaatregel opleggen tot betaling van het toegekende bedrag. Dit betekent dat het CJIB de inning zal verzorgen en dat bij niet betaling gijzeling kan worden toegepast als dwangmiddel.



De rechtbank stelt vast dat verdachte het strafbare feit samen met anderen heeft gepleegd, zodat zij naar burgerlijk recht hoofdelijk aansprakelijk zijn voor de gehele schade. Daarom zal de rechtbank de vordering en de schadevergoedingsmaatregel hoofdelijk toewijzen. Dit betekent dat verdachte niet meer hoeft te betalen voor zover het bedrag door één of meer mededaders is betaald, en andersom.






8De wettelijke voorschriften
De beslissing berust op de artikelen 9, 14a, 14b, 14c 22c, 22d, 36f, 47, 57, 312 van het Wetboek van Strafrecht zoals deze artikelen luidden ten tijde van het bewezenverklaarde.




9De beslissing
De rechtbank:



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde de volgende strafbare feiten oplevert:


feit 1: 	medeplegen van diefstal, voorafgegaan en vergezeld van geweld en bedreiging met geweld tegen personen, gepleegd met het oogmerk om die diefstal voor te bereiden en gemakkelijk te maken;

feit 2: 	medeplegen van diefstal, voorafgegaan en vergezeld van geweld en bedreiging met geweld tegen personen, gepleegd met het oogmerk om die diefstal voor te bereiden en gemakkelijk te maken;

- verklaart verdachte strafbaar;



Strafoplegging


- veroordeelt verdachte tot een gevangenisstraf van twintig maanden, waarvan dertien maanden voorwaardelijk met een proeftijd van twee jaar;

- bepaalt dat het voorwaardelijke deel van de straf niet ten uitvoer wordt gelegd, tenzij de rechter tenuitvoerlegging gelast, omdat verdachte voor het einde van de proeftijd de hierna vermelde voorwaarden niet heeft nageleefd;

- stelt als algemene voorwaarde dat verdachte zich voor het einde van de proeftijd niet schuldig maakt aan een strafbaar feit;

- bepaalt dat de tijd die verdachte voor de tenuitvoerlegging van dit vonnis in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;

- veroordeelt verdachte tot een taakstraf van 240 uren;

- beveelt dat indien verdachte de taakstraf niet naar behoren verricht, vervangende  hechtenis zal worden toegepast van 120 dagen;



Benadeelde partijen


- verklaart de benadeelde partij [naam 1] in zijn vordering niet-ontvankelijk; 

- veroordeelt verdachte tot betaling aan de benadeelde partij [naam 2] van € 2.800,00, waarvan 300,00 aan materiële schade en 2.500,00 aan immateriële schade, vermeerderd met de wettelijke rente, vanaf 19 september 2020 tot aan de dag der voldoening;

- veroordeelt verdachte in de kosten van de benadeelde partij tot nu toe gemaakt en ten behoeve van de tenuitvoerlegging nog te maken, tot nu toe begroot op nihil;

- bepaalt dat verdachte met de mededaders hoofdelijk aansprakelijk is voor het gehele bedrag;

- legt aan verdachte de verplichting op aan de Staat, ten behoeve van het slachtoffer [naam 2] , € 2.800,00 te betalen, vermeerderd met de wettelijke rente, vanaf 19 september 2020 tot aan de dag der voldoening;

- bepaalt dat bij niet betaling 38 dagen gijzeling kan worden toegepast, met dien verstande dat toepassing van de gijzeling de betalingsverplichting niet opheft;

- bepaalt dat verdachte met de mededaders hoofdelijk aansprakelijk is voor het gehele bedrag;

- bepaalt dat bij voldoening van de schadevergoedingsmaatregel de betalingsverplichting aan de benadeelde partij vervalt en omgekeerd;



Voorlopige hechtenis


- heft op het geschorste bevel voorlopige hechtenis.


Dit vonnis is gewezen door mr. J.C.A.M. Los, voorzitter, mr. I.M.L. Felix en mr. M.J. Schouw, rechters, in tegenwoordigheid van J.J. van Dijke, griffier, en is uitgesproken ter openbare zitting op 4 maart 2022.



Mr. Felix en mr. Schouw zijn niet in de gelegenheid dit vonnis mede te ondertekenen.




 Proces verbaal van verhoor bij de rechter-commissaris van 21 december 2021. 


 Los proces-verbaal van bevindingen van verbalisant [verbalisant 2] van 23 juli 2021, p. 2.


 Proces-verbaal van verhoor getuige [getuige] , p. 666 e.v.


 Proces verbaal van verhoor bij de rechter-commissaris van 21 december 2021, p. 4.


 Proces-verbaal van bevindingen, p. 669.


 Los proces-verbaal van verhoor van verdachte [naam 1] van 16 september 2021. 


 Proces-verbaal van bevindingen, p. 683 e.v.


 Proces-verbaal van bevindingen, p. 705 e.v.


 Proces-verbaal van bevindingen, p. 684.


 Proces-verbaal van bevindingen, p. 758.


 Proces-verbaal van bevindingen, p. 708 e.v.


 Proces-verbaal van verhoor van (aangever) [naam 1] , p. 621 e.v.


 Proces-verbaal van bevindingen, p. 710 e.v.


 Procesverbaal van bevindingen, p. 708 e.v. 


 Proces-verbaal van bevindingen, p. 774 e.v.


Proces-verbaal van bevindingen, p. 783.


Proces-verbaal van bevindingen, p. 778.


Proces-verbaal van bevindingen, p. 780.


 Proces-verbaal van bevindingen, p. 723. 


Proces-verbaal van bevindingen, p. 1053 e.v.


Proces-verbaal van bevindingen, p. 916 e.v.


 Proces-verbaal van aangifte van [naam 3] , p. 1057 e.v.


 Proces-verbaal van aangifte van [naam 3] , p. 1057 e.v.


 Proces-verbaal van verhoor aangever [naam 3] , p. 1061.


 Proces-verbaal van verhoor van aangever [naam 3] , p. 1066 e.v.


 Proces-verbaal van verhoor van aangever [naam 3] , p. 1060 e.v.


 Proces-verbaal van bevindingen, p. 1079 e.v.


 Proces-verbaal van bevindingen, p. 1083 e.v.


 Proces-verbaal van bevindingen p. 1080. 


 Proces-verbaal van bevindingen, p. 1088 e.v. 


 Proces-verbaal van bevindingen, p. 1112 e.v.   


Proces-verbaal van bevindingen, p. 1113.


 Proces-verbaal van bevindingen, p. 1162.

",Rechtbank Zeeland-West-Brabant,2022-03-04,2022-03-04,02/236593-20,Uitspraak,,,Strafrecht,Op tegenspraak,"
medeplegen overvallen op lachgaskoeriers
","

Rechtspraak.nl

",medeplegen overvallen op lachgaskoeriers
639,ECLI:NL:RBLIM:2022:1723,,Rechtbank Limburg,2022-03-02,2022-03-04,C/03/302384 / BZ RK 22/402,Uitspraak,,,Civiel recht; Personen- en familierecht,,,,No summary available
640,ECLI:NL:RBGEL:2022:1194,,Rechtbank Gelderland,2022-03-01,2022-03-04,05-170602-21,Uitspraak,,,Strafrecht,,,,No summary available
641,ECLI:NL:RBDHA:2022:1738,,Rechtbank Den Haag,2022-03-03,2022-03-04,C/09/623919 / JE RK 22-119,Uitspraak,,,Civiel recht; Personen- en familierecht,,,,No summary available
642,ECLI:NL:RBLIM:2022:1725,,Rechtbank Limburg,2022-03-02,2022-03-04,C/03/301914 / BZ RK 22/314,Uitspraak,,,Civiel recht; Personen- en familierecht,,,,No summary available
643,ECLI:NL:RBDHA:2022:1739,,Rechtbank Den Haag,2022-03-03,2022-03-04,C/09/623917 / JE RK 22-118,Uitspraak,,,Civiel recht; Personen- en familierecht,,,,No summary available
644,ECLI:NL:RBMNE:2022:748,,Rechtbank Midden-Nederland,2022-03-04,2022-02-28,AWB 21/666,Uitspraak,,,Bestuursrecht,,,,No summary available
645,ECLI:NL:RBGEL:2022:1198,,Rechtbank Gelderland,2022-03-02,2022-03-04,C/05/398265 / KG ZA 21-460,Uitspraak,,,Civiel recht; Verbintenissenrecht,,,,No summary available
646,ECLI:NL:RBROT:2022:1462,,Rechtbank Rotterdam,2022-03-04,2022-03-01,ROT - 21/315,Uitspraak,,,Bestuursrecht; Socialezekerheidsrecht,,,,No summary available
647,ECLI:NL:RBMNE:2022:747,,Rechtbank Midden-Nederland,2022-03-04,2022-02-28,AWB 20/1825,Uitspraak,,,Bestuursrecht,,,,No summary available
648,ECLI:NL:RBROT:2022:1489,,Rechtbank Rotterdam,2022-03-04,2022-03-01,9478287 CV EXPL 21-32852,Uitspraak,,,Civiel recht; Verbintenissenrecht,,,,No summary available
649,ECLI:NL:RBOBR:2022:705,,Rechtbank Oost-Brabant,2022-03-04,2022-03-01,20/3837V,Uitspraak,,,Bestuursrecht; Belastingrecht,,,,No summary available
650,ECLI:NL:RBOBR:2022:706,,Rechtbank Oost-Brabant,2022-03-04,2022-03-01,20/3171V,Uitspraak,,,Bestuursrecht; Belastingrecht,,,,No summary available
651,ECLI:NL:RBDHA:2022:1287,,Rechtbank Den Haag,2022-03-04,2022-02-21,C/09/623245 / JE RK 21-3104,Uitspraak,,,Civiel recht; Personen- en familierecht,,,,No summary available
652,ECLI:NL:RBOBR:2022:709,,Rechtbank Oost-Brabant,2022-03-04,2022-03-01,21/452V,Uitspraak,,,Bestuursrecht; Belastingrecht,,,,No summary available
653,ECLI:NL:RBOBR:2022:708,,Rechtbank Oost-Brabant,2022-03-04,2022-03-01,21/756V en 21/760V,Uitspraak,,,Bestuursrecht; Belastingrecht,,,,No summary available
654,ECLI:NL:RBOBR:2022:707,,Rechtbank Oost-Brabant,2022-03-04,2022-03-01,21/201,Uitspraak,,,Bestuursrecht; Belastingrecht,,,,No summary available
655,ECLI:NL:RBOBR:2022:716,,Rechtbank Oost-Brabant,2022-03-04,2022-03-01,20/807 V,Uitspraak,,,Bestuursrecht; Belastingrecht,,,,No summary available
656,ECLI:NL:RBNHO:2022:1701,,Rechtbank Noord-Holland,2022-03-04,2022-03-01,22/61,Uitspraak,,,Bestuursrecht; Bestuursprocesrecht,,,,No summary available
657,ECLI:NL:RBDHA:2022:1647,,Rechtbank Den Haag,2022-03-04,2022-03-02,21_7138,Uitspraak,,,Bestuursrecht; Belastingrecht,,,,No summary available
658,ECLI:NL:RBOBR:2022:710,,Rechtbank Oost-Brabant,2022-03-04,2022-03-01,"21/1119, 21/1121, 21/1122,  21/1123, 21/1124, 21/1125, 21/1126",Uitspraak,,,Bestuursrecht; Belastingrecht,,,,No summary available
659,ECLI:NL:RBDHA:2022:1645,,Rechtbank Den Haag,2022-03-04,2022-03-02,21_7660,Uitspraak,,,Bestuursrecht; Belastingrecht,,,,No summary available
660,ECLI:NL:RBLIM:2022:1636,,Rechtbank Limburg,2022-03-04,2022-03-03,C/03/289943 / FA RK 21-1077,Uitspraak,,,Civiel recht; Personen- en familierecht,,,,No summary available
661,ECLI:NL:RBROT:2022:1547,,Rechtbank Rotterdam,2022-03-04,2022-03-02,9306540,Uitspraak,,,Civiel recht; Verbintenissenrecht,,,,No summary available
662,ECLI:NL:RBDHA:2022:1648,,Rechtbank Den Haag,2022-03-04,2022-03-02,21_8267,Uitspraak,,,Bestuursrecht; Belastingrecht,,,,No summary available
663,ECLI:NL:RBAMS:2022:958,,Rechtbank Amsterdam,2022-03-04,2022-03-03,9208132 / CV EXPL 21-6974,Uitspraak,,,Civiel recht,,,,No summary available
664,ECLI:NL:RBLIM:2022:1637,,Rechtbank Limburg,2022-03-04,2022-03-03,C/03/280825 / FA RK 20-2832,Uitspraak,,,Civiel recht; Personen- en familierecht,,,,No summary available
665,ECLI:NL:RBMNE:2022:840,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummers: 16/236037-21 en 16/223720-21 (gev. ttz) (P)




Vonnis van de meervoudige kamer van 4 maart 2022




in de strafzaak tegen





          [verdachte] ,

geboren op [1984] te [geboorteplaats] , 
ingeschreven in de Basisregistratie personen op het adres [adres] te [woonplaats] .




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de  terechtzittingen van 10 december 2021 (pro forma) en 18 februari 2022 (inhoudelijk).



De inhoudelijke behandeling heeft gelijktijdig, maar niet gevoegd, plaatsgevonden met de inhoudelijke behandeling van de zaak tegen medeverdachte [medeverdachte] onder parketnummers 16/236045-21 en 16/223716-21. 



De rechtbank heeft kennisgenomen van de vordering en standpunten van officier van justitie mr. A. Lobregt en van hetgeen verdachte en zijn raadsvrouw, mr. B. Molleman, advocaat te Amsterdam, naar voren hebben gebracht.





2TENLASTELEGGINGEN


De tenlasteleggingen zijn als bijlagen aan dit vonnis gehecht.



De verdenkingen komen er, kort en feitelijk weergegeven, op neer dat verdachte:




Parketnummer 16/236037-21


Feit 1:

op 31 augustus 2021 te Hilversum, samen met een ander, opzettelijk 4,34 gram cocaïne aanwezig heeft gehad;




Feit 2:

op 31 augustus 2021 te Hilversum, samen met een ander, opzettelijk 1424 gram hasjiesj en 859 gram hennep aanwezig heeft gehad;




Feit 3:

op 31 augustus 2021 te Hilversum een gaspistool, meerdere knalpatronen en meerdere pepperpatronen voorhanden heeft gehad; 




Feit 4:

in de periode van 19 februari 2020 tot en met 17 juli 2021 en/of in de periode van 3 augustus 2021 tot en met 30 augustus 2021 te Hilversum, samen met anderen, opzettelijk hoeveelheden van meer dan 30 gram hennep en/of hasjiesj heeft geteeld en/of bereid en/of bewerkt en/of verwerkt en/of verkocht en/of afgeleverd en/of verstrekt en/of vervoerd, dan wel opzettelijk aanwezig heeft gehad; 




Feit 5:

in de periode van 1 januari 2021 tot en met 30 augustus 2021 te Hilversum, samen met anderen, opzettelijk hoeveelheden cocaïne, en hoeveelheden hennepolie en hoeveelheden hasjolie heeft geteeld en/of bereid en/of bewerkt en/of verwerkt en/of verkocht en/of afgeleverd en/of verstrekt en/of vervoerd, dan wel opzettelijk aanwezig heeft gehad.




Parketnummer 16/223720-21


Feit 1:

in de periode van 8 december 2015 tot en met 14 maart 2016 te [woonplaats] meermalen formulieren valselijk heeft opgemaakt en/of vervalst met het oogmerk om die formulieren als echt en onvervalst te gebruiken of door anderen te doen gebruiken;




Feit 2:

in de periode van 15 augustus 2014 tot en met 31 augustus 2021 te [woonplaats] opzettelijk heeft nagelaten inlichtingen te verstrekken waarvan hij wist dat deze van belang waren voor het vaststellen van het recht op, dan wel de hoogte of duur van een uitkering krachtens de Wet werk en bijstand en/of Participatiewet, terwijl dit feit kon strekken tot bevoordeling van zichzelf of een ander 




3VOORVRAGEN


De dagvaardingen zijn geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4VRIJSPRAAK



Parketnummer 16/236037-21, feit 5




4.1


Standpunten partijen

De officier van justitie acht dit ten laste gelegde feit wettig en overtuigend te bewijzen. 



De raadsvrouw heeft vrijspraak bepleit. Verdachte ontkent in cocaïne te handelen. De aangetroffen wikkels met cocaïne betroffen hoeveelheden voor eigen gebruik. De door de officier van justitie gemaakte gevolgtrekking dat de aangetroffen versnijdingsmiddelen van dezelfde soort waren als in de aangetroffen cocaïne en dat verdachte dus ook heeft gehandeld in cocaïne, is onjuist en niet gebaseerd op enige bevinding van het Nederlands Forensisch Instituut (NFI). 




4.2


Het oordeel van de rechtbank

De rechtbank is van oordeel dat niet wettig en overtuigend is bewezen dat verdachte dit ten laste gelegde feit heeft begaan. De rechtbank overweegt daartoe het volgende.
Vast staat dat er in de woning aan de [adres] te [woonplaats] 4,34 gram cocaïne is aangetroffen. Daarnaast zijn er in deze woning versnijdingsmiddelen en ponypacks aangetroffen. In de telefoon die verdachte tijdens zijn aanhouding in bezit had is een chatgesprek aangetroffen met een persoon genaamd [chatnaam] . In deze chat wordt gesproken over het kopen van spul in brokken voor € 32 de gram.



Verdachte ontkent dat hij in cocaïne heeft gehandeld. 



De rechtbank overweegt dat de aangetroffen hoeveelheid cocaïne, namelijk 4,34 gram, niet dermate groot is dat op basis daarvan kan worden vastgesteld dat verdachte actief was in de handel in cocaïne. Deze hoeveelheid levert, met andere woorden, niet direct een dealerindicatie op. Daarnaast leveren ook de overige vaststellingen, te weten de aangetroffen versnijdingsmiddelen, de ponypacks en een bedenkelijke chatgesprek, op zichzelf genomen onvoldoende bewijs om op basis daarvan te komen tot een veroordeling ter zake de handel in dan wel bereiding van harddrugs. 
Concluderend is de rechtbank van oordeel dat, hoewel bovenstaande aanwijzingen vormen dat verdachte zich mogelijk met handel in/bereiding van cocaïne bezig hield, het dossier onvoldoende wettig en overtuigend concreet bewijs bevat om te kunnen vaststellen dat verdachte zich in de ten laste gelegde periode heeft schuldig gemaakt aan de handel in, of bereiding van, deze harddrugs. 



Nu verder bewijs ontbreekt, dient verdachte ten aanzien van dit feit te worden vrijgesproken. 





5WAARDERING VAN HET BEWIJS


5.1


Het standpunt van de officier van justitie

De officier van justitie acht het in de zaak met parketnummer 16/236037-21, feit 1, 2, 3 en 4 ten laste gelegde en het in de zaak met parketnummer 16/223720-21, feit 1 en 2 ten laste gelegde wettig en overtuigend te bewijzen. 




5.2


Het standpunt van de verdediging

De raadsvrouw heeft ten aanzien van het in de zaak met parketnummer 16/236037-21, feit 1, feit 2 en feit 3 ten laste gelegde opgemerkt dat ten aanzien van deze feiten tot een bewezenverklaring kan worden gekomen. De raadsvrouw heeft partiële vrijspraak bepleit van het onder feit 1 ten laste gelegde bestanddeel ‘medeplegen’. 



Ten aanzien van het onder feit 4 ten laste gelegde heeft de raadsvrouw opgemerkt dat op basis van het dossier niet kan worden vastgesteld dat er sprake is geweest van een nauwe en bewuste samenwerking en met wie en hoe dit geregeld zou zijn. De raadsvrouw verzoekt om verdachte vrij te spreken van het bestanddeel medeplegen. De verdediging stelt zich op het standpunt dat op basis van het dossier uitsluitend kan worden gekomen tot de vaststelling dat verdachte in de periode vanaf januari/februari 2021 kleine hoeveelheden weed en hasj aan [getuige] heeft verkocht.



In de zaak met parketnummer 16/223720-21 heeft de raadsvrouw zowel ten aanzien van het onder feit 1 als onder feit 2 ten laste gelegde vrijspraak bepleit. Bij verdachte is geen sprake geweest van valsheid in geschrift. Verdachte heeft de formulieren van 8 december 2015 en 14 maart 2016 niet valselijk opgemaakt; er was in 2015 en 2016 geen sprake van samenwonen of het voeren van een gezamenlijke huishouding met [medeverdachte] . 
Ten aanzien van het onder feit 2 ten laste gelegde merkt de raadsvrouw op dat er geen sprake is geweest van het opzettelijk nalaten gegevens te verstrekken. Er was immers geen sprake van een gezamenlijke huishouding dan wel van samenwonen vanaf 15 augustus 2014. Dit ontstond pas sinds november 2020 en is geleidelijk aan zo gegroeid. Het formulier waar dit op had moeten worden aangegeven over 2021 had verdachte voor zijn aanhouding nog niet ontvangen/ingevuld. Hij heeft derhalve niet bewust geprobeerd de gemeente [gemeente] te misleiden; het opzet ontbreekt. Subsidiair stelt de verdediging zich op het standpunt dat, in geval de rechtbank toch (voorwaardelijk) opzet bewezen acht, er dan sprake is van een pleegperiode van januari 2021 tot en met 31 augustus 2021. 




5.3

Het oordeel van de rechtbank




Bewijsmiddelen in de zaak met parketnummer 16/236037-21, feit 1, feit 2 en feit 3:

Verdachte heeft deze ten laste gelegde feiten bekend. De raadsvrouw heeft ten aanzien van deze feiten geen vrijspraak bepleit. De rechtbank zal onder deze omstandigheden volstaan met een opsomming van de bewijsmiddelen. 



De bewijsmiddelen:



een in wettelijke vorm opgemaakt proces-verbaal van bevindingen van 2 september 2021, opgemaakt door de officier van justitie A-M.C.V. Fellinger, pagina 18-19; (feit 1, feit 2 en feit 3)


een in wettelijke vorm opgemaakt proces-verbaal van bevindingen van 31 augustus 2021, genummerd PL0900-2021277779-3, opgemaakt door de politie Eenheid Midden-Nederland, pagina 20-21, alsmede de fotobijlage met name de pagina’s 27-30, 42, 44, 54, 56, 59, 60, 62 en 63; (feit 1, feit 2 en feit 3)


een in wettelijke vorm opgemaakt proces-verbaal van doorzoeking ter inbeslagneming van 2 september 2021, genummerd MD1R021043 NOOD/MD1R02104, opgemaakt door de politie Eenheid Midden-Nederland, pagina 85-86, alsmede de bijlage lijst van inbeslaggenomen goederen, pagina 87-88; (feit 1 en feit 2)


een in wettelijke vorm opgemaakt proces-verbaal onderzoek verdovende middelen van 1 september 2021, genummerd PL0900-2021277779-38, opgemaakt door de politie Eenheid Midden-Nederland, pagina 98-101; (feit 1)


een geschrift, te weten een rapport van het NFI van 1 september 2021, aanvraag 002, pagina 102; (feit 1)


een geschrift, te weten een rapport van het NFI van 1 september 2021, aanvraag 001, pagina 103; (feit 1)


een in wettelijke vorm opgemaakt proces-verbaal onderzoek verdovende middelen van 31 augustus 2021, genummerd PL0900-2021277779-16, opgemaakt door de politie Eenheid Midden-Nederland, pagina 89-90; (feit 2)


een in wettelijke vorm opgemaakt proces-verbaal van bevindingen doorzoeking woning van 1 september 2021, PV-nummer 180013 en 190005, opgemaakt door sociale recherche Gooi en Vechtstreek, pagina 351-356; (feit 3)


een in wettelijke vorm opgemaakt proces-verbaal van bevindingen van 6 december 2021,  genummerd PL0900-2021277779-60, opgemaakt door de politie Eenheid Midden-Nederland, ongenummerd; (feit 3)


- de bekennende verklaring van verdachte, zoals afgelegd ter terechtzitting van 18 februari 2022. (feit 1, feit 2 en feit 3)



Overwegingen met betrekking tot de bewezenverklaring onder feit 1

De rechtbank spreekt verdachte partieel vrij van het ten laste gelegde medeplegen nu op basis van de processtukken niet kan worden bewezen dat verdachte dit feit heeft gepleegd in een nauwe en bewuste samenwerking met één of meer andere personen.  




Het oordeel van de rechtbank ten aanzien van het in de zaak met parketnummer 16/236037-21, feit 4 bewezen verklaarde:






Onderzoek in de woning


Verbalisanten [verbalisant 1] en [verbalisant 2] verklaarden als volgt:

Op 31 augustus 2021 kregen wij het verzoek om te gaan naar de [adres] te [chatnaam] . In de trapkast troffen wij allerlei goederen aan welke gerelateerd kunnen worden aan de handel in verdovende middelen. Van de aangetroffen goederen heb ik, verbalisant [verbalisant 2] , foto's gemaakt welke ik bij dit proces verbaal voeg als zijnde bijlage.
Foto 6: diverse zakjes hennep genummerd.
Foto 7: shag bus met hasj.
Foto 8: shag bus met hennep.
Foto 9: weegschaal met 2 zakjes hennep en hasj.
Foto 10: geprepareerde shag bus voor het vervoer van drugs.
Foto 11: geprepareerd fanta blikje voor het vervoer van drugs.
Foto 12: kant en klare vloei voor het prepareren van joints.
Foto 14: geprepareerd blikje redbull voor het transport van drugs.
Foto 17: geprepareerde pringles bus voor het vervoer van drugs.
Foto 19: geprepareerde shag bus voor het vervoer van drugs.
Foto 21: zakje hasj en zakje hennep.
Foto 23: grote zak met hennep.
Foto 30: diverse verpakkingszakjes voor drugs.
Foto 31: 2 wietzakjes.
Foto 35: zak met hennep.
Foto 37: doos met verpakkingsmateriaal.
Foto 38: Nike schoenendoos met hasj en zakken wiet.
Foto 39: bol hasj, bol wiet, zakje wiet.
Foto 41: 3 zakjes hasj.
Foto 42: zak met hasj.




Verbalisant [verbalisant 3] , verklaarde als volgt:

Op dinsdag 31 augustus 2021, kwam ik ter plaatse aan de woning op de [adres] te [woonplaats] .  Ik ben vervolgens samen met de rechter-commissaris naar de zolder gegaan. Ik zag dat er goederen op het bed lagen. Ik hoorde de collega’s van de sociale recherche vertellen dat deze goederen afkomstig waren uit het geldkistje op het bed en dat al deze goederen samen met het geldkistje in een tas zaten van een supermarkt.
Ik, heb het geld gelijk verpakt in een daarvoor bestemde politie inbeslagname zak. Ik zag dat op de zak “spaargeld"" stond. Ik zag dat er verschillende coupures in de zak zaten, 5€, 10€, 20€ en 50€. Ik zag dat in de woonkamer in een kast een kluis was aangetroffen. Ik zag dat in de kluis geld zat. Ik heb het geld in de plastic zak gelaten en deze plastic zak geplaatst in een politie inbeslagname zak. Ik zag dat er een ook een plastic pot stond met de opschrift “Marlboro”. Ik zag dat er geld in deze pot zat. Ik heb dit geld in een politie inbeslagname zak gedaan. Ik zag nog een pot staan en hierin zat muntgeld en briefgeld. Ik heb dit geld in een politie inbeslagname zak gedaan.




Uit  het proces-verbaal van bevindingen van [verbalisant 4] en [verbalisant 5] blijkt het volgende:

Op 31 augustus 2021 stortten wij, verbalisanten, het inbeslaggenomen geld in de 
elektronische kluis van het politiebureau te Hilversum. De firma [firma] , de 
beheerder van deze elektronische kluis, gaf aan dat men geen overzicht kon leveren van de stortingen per goed, maar wel van het totaal gestorte bedrag, te weten: Tienduizendzeshonderdenacht euro en vijftig cent. Ofwel 10.608,50 euro.




Verbalisant [verbalisant 6] verklaarde als volgt: 

Tijdens de doorzoeking op 31 augustus 2021 aan de [adres] te [woonplaats] werd het volgende in beslag genomen:
Verdovende middelen:1424 gram hasj.
Verdovende middelen: 859 gram hennep.




Uit het proces-verbaal onderzoek verdovende middelen is het volgende gebleken:

De aangeboden partij verdovende middelen bestond uit:
Aantal  			: 2 verschillende soorten van hennep
Goednummer  		: PL0900-2021277779-2869533
Object  			: Verdovende middelen (Hennep)
Bijzonderheden 	: 859 gram henneptoppen



Goednummer  		: PL0900-2021277779-2869530
Object  			: Verdovende middelen (Hennep)
Bijzonderheden  	: 1424 gram hasjblokken



De brokken bruine samengeperste substantie werden door mij herkend als hashish; een 
vast mengsel van hennephars en plantaardige elementen van hennep.
Netto hoeveelheid  	: 1424 gram gewogen zonder verpakkingen
Gedroogd  		:  Ja
Getest met  		:  MMC Cannabis



De genoemde plantdelen, waaraan de hars niet was onttrokken, werden door mij herkend 
als materiaal van het geslacht Cannabis, beter bekend als hennep.
Netto hoeveelheid  	:  859 gram gewogen zonder de verpakkingen
Gedroogd  		:  Ja
Getest met  		:  MMC Cannabis.




Verbalisant [verbalisant 7] verklaarde als volgt:

Tijdens deze doorzoeking op 31 augustus 2021 in de woning aan de [adres] te [woonplaats] werden er onder andere meerdere weegschalen aangetroffen. Deze weegschalen werden in beslag genomen voor nader onderzoek: 

- Weegschaal (goednummer 2869937) aangetroffen in de kluis op zolder: op de rechter ingezoomde foto (de rechtbank begrijpt: de foto zoals is opgenomen op pagina 207 van het dossier) zijn duidelijk hennep/hasj resten zichtbaar.
- Weegschaal (goednummer 2869936) aangetroffen in kluis zolderkamer: Op de ingezoomde rechter foto (de rechtbank begrijpt: de foto zoals is opgenomen op pagina 208 van het dossier) zijn duidelijk hennep/hasj resten zichtbaar.
- Weegschaal (goednummer 2869948) aangetroffen in kluis zolderkamer: Op de rechter ingezoomde foto (de rechtbank begrijpt: de foto zoals is opgenomen op pagina 208 van het dossier) zijn duidelijk de hennep/hasj resten zichtbaar.
- Weegschaal (goednummer 2869934) aangetroffen in kluis zolderkamer. Op deze foto (de rechtbank begrijpt de tweede foto op pagina 209 van het dossier) zijn duidelijk de hennep/hasj resten zichtbaar.



Verbalisant [verbalisant 7] verklaarde als volgt:

Tijdens de doorzoeking in de woning aan de [adres] te [woonplaats] op 31 augustus 2021 werden er twee dozen aangetroffen met daarin een groot aantal rib-sealbags. De geschatte hoeveelheid aan zakjes is ongeveer 1000 stuks.
In de woning werden tevens rib-sealbags aangetroffen in verschillende maten en met verschillende  afbeeldingen zoals hennepbladen. De geschatte hoeveelheid van deze sealbags is ongeveer 1500 stuks..




Verbalisant [verbalisant 7] verklaarde als volgt:

Op de salontafel in de woonkamer werd een envelop van de ABN AMRO aangetroffen. Op de envelop staan bedragen en termen als “hasj” en “ wiet”.(10x hasj. 15xwiet. € 20 wissel).
In de woonkamer van de woning, op een plank in de gangkast werden tevens een aantal stickers aangetroffen met daarop de afbeeldingen van een wietblad en van blokken hennep. De stickers zaten verpakt in een plastic zakje waarop geschreven staat “WIET"".  In de woonkamer van de woning, op een plank in de gangkast, werd een doorgescheurd A4 papier 
aangetroffen. Op dit papier stond handgeschreven tekst, waaronder: 8xklein. 4x groot. €90 wiet. 5 gram hasj. 14x klein. 7 x groot. 8x mix.




Onderzoek aan digitale gegevensdragers (mobiele telefoons)


Verbalisant [verbalisant 8] verklaarde als volgt:

Ik onderzocht een inbeslaggenomen telefoon. Dit betrof een Iphone S wit/grijs van kleur inbeslaggenomen op de [adres] te [woonplaats] in de woonkamer op de salontafel. Ik onderzocht de telefoon en vond hierin het volgende;




Notities

21/08/2021 ***prijslijst****
Top kwaliteit Dutch Haze 

- 5 gram €30.00 
- 100 gram € 550
Lemon Hasj
- 5 gram € 30.00
- 100 gram lemon hasj € 400


07/07/2021 Goedenavond
Wij zijn van 17 juli tm 2 augustus gesloten.



Mocht je nog wat willen inslaan, kan dat tot 16 juli. Als je wat wil afhalen vanaf 17 juli tot 2 augustus dan hebben wij hebben een voorraad achtergelaten in Hilversum noord.
Je kan het volgende nummer appen en met diegene een afspraak maken om af te halen. 

          [telefoonnummer] .



01/07/2021 Beste klanten
Wij zijn gesloten van 17 juli tm 2 augustus. 3 augustus om 13.00 beginnen we weer met de 
bezorging.



De naam en het emailadres welke bij deze telefoon hoort zijn [naam] met het email adres 

          [email adres] @gmail.com. Het profiel wat op Whatsapp gebruikt wordt is genaamd 24/7 hasj en wiet.




Verbalisant [verbalisant 8] verklaarde als volgt:

Ik, onderzocht een inbeslaggenomen telefoon. Dit betrof een Iphone SE roze van kleur inbeslaggenomen op de [adres] te [woonplaats] in de woonkamer op de salontafel. Ik onderzocht de telefoon en vond hierin het volgende;




Notities

In de notities vond ik een opsomming van namen en bedragen. Ik ben dit eerder tegengekomen in telefoons die gebruikt worden bij de distributie van drugs. Dit soort lijstjes zijn vaak lijstjes van klanten die iets op de ""pof” gekocht hebben en nog een bedrag bij de dealer open hebben staan.



De naam en het emailadres welke bij deze telefoon hoort zijn [naam] met het email adres 

          [email adres] @gmail.com.




Screenshots

Op de telefoon vond ik een aantal screenshots van gesprekken waarin kopers complimenten geven over de drugs die ze hebben gekocht.

- 19 februari 2020: Wilde ff zeggen dat deze wiet gestoord is haha, lang niet bij jullie gehaald maar nu weet ik weer wrm ik vaste klant was. Heerlijk.



Foto’s

Op de telefoon vond ik een grote hoeveelheid foto’s van softdrugs. 

- prijslijst hasj.- prijslijst hasj en wiet. Bezorging in Hilversum [telefoonnummer] .
- foto jointjes met tekst: “4 voorgedraaide Dutch Haze jointjes € 10,00” d.d. 22 januari.


Het profiel wat op Whatsapp gebruikt word is genaamd wietplantje. Het nummer van de telefoon die er bij staat is [telefoonnummer] ..




Verbalisant [verbalisant 8] verklaarde als volgt:

Ik onderzocht een inbeslaggenomen telefoon. Dit betrof een iPhone S, zwart van kleur, 
inbeslaggenomen op de [adres] te [woonplaats] in de woonkamer op de salontafel. Ik onderzocht de telefoon en vond hierin het volgende;



De naam en het emailadres welke bij deze telefoon hoort zijn 100 gram met het email adres 

          [email adres] @gmail.com.
De Whatsapp was leeg. Wel was er een profiel met de naam ‘bezorging 24/7 Hasj en Wiet’ met als profielfoto een prijslijst van hasj. Whatsapp Business was wel actief. Op 4 augustus vond een chatgesprek plaats met telefoonnummer [telefoonnummer] .



Op 26 augustus wordt aan de gebruiker met telefoonnummer [telefoonnummer] het volgende bericht verstuurd: 
“Hé maat alles lekker? Ik ben op dit nummer eigenlijk niet bereikbaar. Als je voortaan [telefoonnummer] wil appen aub. Die word wel gewoon beantwoord snap je”.




Verbalisant [verbalisant 8] verklaarde als volgt:

Ik onderzocht een inbeslaggenomen telefoon. Dit betrof een iPhone 12 mini, 
inbeslaggenomen op de [adres] te [woonplaats] . De telefoon was in het bezit van [verdachte] tijdens de aanhouding. Ik onderzocht de telefoon en vond hierin het volgende;




Foto’s

Op de telefoon vond ik veel verschillende foto’s. De foto’s relevant voor het onderzoek zijn de volgende;
Datum 30 juli 2020: De rechtbank constateert: een afbeelding van een flinke stapel bankbiljetten.
Datum 6 mei 2020.: De rechtbank constateert: een afbeelding van verdachte met diverse grote zakken gedroogde hennep.
Datum 5 september 2020: De rechtbank constateert: een afbeelding van diverse stapels bankbiljetten.
Datum 16 januari 2021: de rechtbank constateert: een afbeelding van diverse gedroogde henneptoppen.



In de telefoon staan 146 contacten opgeslagen. Een aantal namen van de contacten vallen op 
omdat ze refereren naar grammen of afkortingen van drugs. Andere namen zijn weer referenties naar locaties. Een paar voorbeelden hiervan zijn:

          [contactnaam 1] , [contactnaam 2] , [contactnaam 3] , [contactnaam 4] en [contactnaam 5] .




Nader onderzoek telefoonnummer [telefoonnummer] .

Naar het in de zwarte iPhone S aangetroffen telefoonnummer [telefoonnummer] werd op 1 oktober 2021 nader onderzoek gedaan. Uit dit onderzoek bleek dat dit telefoonnummer stond geregistreerd bij persoon: [getuige] , woonachtig [straat] , huisnummer [nummer] te [woonplaats] .




De getuige, [getuige] , verklaarde als volgt:

O: Hieronder worden WhatsApp berichten weergegeven tussen het telefoonnummer welke bij u in gebruik is en het telefoonnummer waarvan wij weten dat hij in gebruik is bij een verdachte van ons. Het nummer van de tegenpartij betreft [telefoonnummer] .



V: Waar het ons om gaat is dat wij van u willen weten wat u koopt en van wie. Wilt u dat vertellen?
A: Ik koop af en toe hasj en weed. Om zelf te gebruiken. Ik koop dit van een man genaamd [verdachte] . Het zijn kleine hoeveelheden die ik koop, hasj en weed.
V: Hoe betaalde u dat?
A: Ik betaal contant.
V: Heeft u ook van anderen gekocht dan alleen [verdachte] terwijl u toch via de telefoon bestelde?
A: Als ik via dit nummer bestelde dan kwam er weleens een andere jongen. [verdachte] had dan geen tijd. We spraken vaak af bij mij in de buurt.
V: Sinds wanneer koopt u van [verdachte] ?
A: Ik denk begin dit jaar. Ik vermoed januari of februari dit jaar.




Meldingen met betrekking tot de auto [kenteken]


Verbalisant [verbalisant 9] verklaarde als volgt:

Bij raadplegen van Rijksdienst voor het Wegverkeer bleek dat de verdachte [verdachte] vanaf 23 januari 2020 tot en met 30 september 2021 een blauwe Ford Fiesta 1.31, voorzien van het kenteken [kenteken] , op naam had staan.
Bij raadplegen van dit kenteken in het politiesysteem was terug te lezen dat op:

1 april 2020

Melding: wederom staat het voertuig [kenteken] in de van Ghentlaan te Hilversum en wordt er gedeald vanuit deze auto. Melding was door gezet naar de wijkagent. 

3 april 2020

Door een burger werd gezien dat er ter hoogte van Het Hertenkamp te Laren mogelijk gedeald werd. De bestuurder van de [kenteken] gaf een klein zakje over aan een scooterrijder welke op zijn beurt weer geld terug gaf aan de bestuurder. Politie treft niemand meer aan.

9 april 2020

Door collega in privé tijd werd gezien dat er vanuit voertuig [kenteken] gedeald werd. 

12 april 2020

Door cameratoezicht zou een drugsdeal zijn waargenomen op het Langgewenst te Hilversum. Bestuurder van een scooter stond te wachten waarna enkele momenten verdachte [verdachte] kwam aanrijden in de [kenteken] . Bestuurder scooter stapt in het voertuig en na 30 seconde stapt hij weer uit de auto. Scooterbestuurder heeft iets in zijn handen en stopt het in zijn broekzak en vervolgt zijn weg.

10 april 2020

Melding van dealen uit het voertuig [kenteken] op de hoek Torenlaan en de Bussummerweg te Blaricum. Niets meer aangetroffen.

1 mei 2020

Voertuig [kenteken] werd gecontroleerd. Bestuurder was niet verdachte [verdachte] . In het voertuig werd een tas met weed aangetroffen. Bestuurder verklaarde in de schuldsanering te zitten en dat de auto op naam stond van zijn maat de verdachte [verdachte] . Bestuurder verklaarde dat hij en verdachte [verdachte] de gebruikers waren van het voertuig. De bestuurder verklaarde dat het in beslag genomen drugs in de auto van hem was. Hoe de bestuurder aan zijn drugs kwam wilde hij niet verklaren.




Bewijsoverwegingen

Op grond van al de hiervoor genoemde bewijsmiddelen stelt de rechtbank het volgende vast:
In de woning waar verdachte verbleef, de [adres] te [woonplaats] zijn grote hoeveelheden hasj, hennep en verpakkingsmiddelen aangetroffen. 
Verder werd in de woning een grote hoeveelheid contant geld aangetroffen. 
Ook op de onder verdachte aangetroffen en inbeslaggenomen telefoons werden foto’s aangetroffen van flinke stapels bankbiljetten en een afbeelding van verdachte met diverse grote zakken gedroogde hennep. 



Op de salontafel in de woonkamer van deze woning werden een drietal telefoon aangetroffen met daarin namen en emailadressen die betrekking hebben op de bezorging van hasj en wiet, prijslijsten van hasj en wiet en klantencontacten. Op 26 augustus 2021 werd aan een afnemer een nieuw telefoonnummer doorgegeven, waarvan vaststaat dat dit het telefoonnummer is wat aan Whatsapp is gekoppeld bij “24/7 hasj en wiet”, behorende bij de, ook op de salontafel aangetroffen en onderzochte, witte IPhone S. 
Verder staat vast dat er met betrekking tot de auto van verdachte in de ten laste gelegde periode diverse meldingen zijn geweest met betrekking tot het dealen. 
Uit de verklaring van de getuige [getuige] blijkt dat deze getuige bij verdachte hasj en/of wiet bestelde en dat verdachte soms zelf de bestelling kwam leveren, maar ook wel anderen stuurde.



Op basis van al het voorgaande stelt de rechtbank vast dat alle aangetroffen telefoons in de woning aan de [adres] aan verdachte toebehoorden en door verdachte beheerd werden als zijnde de aanbieder en verkoper van hasj en wiet. Gelet op de getuigenverklaring van [getuige] , het gegeven dat op 1 mei 2020 een andere persoon met drugs in het voertuig van verdachte reed en de melding van verdachte dat “zij van 17 juli t/m 2 augustus zijn gesloten en dat in die periode met een ander een afspraak gemaakt kan worden om af te halen” en de aangetroffen screenshot van het bericht van 20 februari 2020 (wilde ff zeggen dat deze wiet gestoord is haha, lang niet bij jullie gehaald maar nu weet ik weer wrm ik vaste klant was) is de rechtbank van oordeel dat verdachte in de ten laste gelegde periode actief was in de handel in hasj en wiet en dat verdachte dit feit tezamen en in vereniging heeft gepleegd met anderen. Het verweer van de verdediging wordt verworpen. 



De rechtbank zal verdachte ten aanzien van het onder 4 ten laste gelegde partieel vrijspreken van de bestanddelen die zien op het telen, bereiden, bewerken en verwerken van de hennep en hasjiesj. Voor een bewezenverklaring ter zake deze bestanddelen biedt het dossier onvoldoende bewijs.   




Het oordeel van de rechtbank ten aanzien van het in de zaak met parketnummer 16/223720-21, feit 1 en 2 bewezen verklaarde:






De formulieren

Op 16 mei 2011 heeft verdachte een formulier ten behoeve van een aanvraag uitkering krachtens de Wet werk en bijstand (WWB) ingediend.



Bij besluit van de gemeente [gemeente] is deze bijstand op grond van de WWB verleend met ingang van 24 mei 2011.



Op 18 februari 2024 heeft verdachte aan de gemeentelijke instanties doorgegeven dat hij sedert 11 februari 2014 woonachtig is op het adres [adres] te [woonplaats] .



Op 14 maart 2016 heeft verdachte een formulier ingevuld “Verzoek om bijzondere bijstand” ten behoeve van de kosten van een telefoonabonnement en daarbij bij vraag 2 “sinds de vorige aanvraag is mijn woon-, leef- en financiële positie (inkomen en vermogen) gewijzigd”  geen van de hokjes aangekruist.



Volgens informatie uit de Basisregistratie Personen van de gemeente [gemeente] staat

          [medeverdachte] sedert 1 december 2009 ingeschreven op het adres [adres] te [woonplaats] . Op dit adres staan tevens haar twee minderjarige kinderen ingeschreven.




De waarnemingen en observaties


Uit het proces-verbaal sociale recherche blijkt het volgende:
Uit gegevens Suwinet/RDW is gebleken dat de navolgende voertuigen op naam van verdachte stonden geregistreerd:2018:

- Opel Omega met kenteken [kenteken] .- Opel Astra met kenteken [kenteken] .2019Opel Omega met kenteken [kenteken] . 2020Opel Omega met kenteken [kenteken] .Ford Focus met kenteken [kenteken] (periode 19 september 2019- 23 november 2020).2021BMW met kenteken [kenteken] .


De medeverdachte [medeverdachte] had met ingang van 23 november 2020 een BWM met kenteken [kenteken] op naam staan.



In de periode van 15 juli 2019 tot en met 27 augustus 2021 vonden op wisselende tijdstippen waarnemingen plaats. Uit deze waarnemingen kwam naar voren dat:

Maandag 15 juli 2019 - vrijdag 19 juli 2019: iedere ochtend (met uitzondering van de woensdag) werden beide auto’s van verdachte aangetroffen voor de woning aan de [adres] te [woonplaats] .Maandag 22 juli 2019 - woensdag 24 juli 2019: telkens was één auto aanwezig. 

Dinsdag 20 augustus 2019 - vrijdag 23 augustus 2019: op 20 en 23 augustus waren beide auto’s aanwezig. Op de andere dagen was steeds één auto aanwezig.Maandag 25 augustus 2019 - vrijdag 30 augustus 2019: iedere ochtend werden beide auto’s van verdachte aangetroffen.Maandag 2 september 2019 - woensdag 4 september 2019: iedere ochtend werden beide auto’s van verdachte aangetroffen.Maandag 9 september 2019: beide auto’s van verdachte werden aangetroffen.Woensdag 25 maart 2020 - vrijdag 27 maart 2020: iedere ochtend waren beide auto’s van verdachte aanwezig (met uitzondering van vrijdagochtend).Maandag 30 maart 2020 - dinsdag 31 maart 2020: beide auto’s van verdachte waren aanwezig.Woensdag 1 april 2020 - vrijdag 3 april 2020: beide auto’s van verdachte waren aanwezig.Maandag 6 april - donderdag 9 april 2020: beide auto’s van verdachte waren aanwezig.Dinsdag 14 april 2020 - woensdag 15 april 2020: beide auto’s van verdachte waren aanwezig.Vrijdag 21 mei 2021: zowel de auto van verdachte als de auto van [medeverdachte] waren aanwezig.Dinsdag 25 mei - donderdag 27 mei 2021:  zowel de auto van verdachte als de auto van [medeverdachte] waren aanwezig.Maandag 23 augustus 2021 - vrijdag 27 augustus 2021: zowel de auto van verdachte als de auto van [medeverdachte] waren aanwezig.



In de periode van 15 april 2020 tot en met 22 april 2020 heeft een observatie plaatsgevonden op de woning [adres] te [woonplaats] . Deze beelden zijn uitgekeken door medewerkers van de sociale recherche Gooi en Vechtstreek. Op de beelden is vastgelegd dat verdachte dagelijks bij deze woning werd waargenomen en dagelijks op diverse tijdstippen de woning binnenkwamt en/of verliet.




De waterstanden

Uit het overzicht van de meterstanden van Vitens met betrekking tot de woning [adres] is het volgende gebleken: 

Opnamedatum  Opnamewijze Meterstand Periodeverbruik Jaarverbruik

15-09-2020  	Internet  	2137m3  	208m3  	208m3
16-09-2019  	Internet  	1929m3  	213m3  	203m3
29-08-2018 	Internet 	1716m3  	183m3  	198m3
26-09-2017 	Internet 	1533m3  	247m3  	222m3
16-08-2016  	Internet  	1286m3  	167m3  	186m3
(Volgens de landelijke normering van het NIBUD is het jaar verbruik water voor een (3) persoonshuishouden ongeveer 135 m3 (bron: www.nibud.nl).
De conclusie is dat in de genoemde periode, op dit adres meer water is afgenomen, dan landelijk gemiddeld gebruikelijk is voor een drie persoonshuishouden. Het gemiddelde 
verbruik vanaf 2014 van de [adres] te [woonplaats] zit tussen de vier a vijf persoonshuishouden.




Doorzoeking woning

Op 31 augustus 2021 vond er een doorzoeking plaats in de woning aan de [adres] te [woonplaats] . Hierbij werden de volgende, voor deze zaak relevante goederen, aangetroffen:

Berging onder trap: 

In de Tupperware bak met de blauwe deksel zaten alleen maar medicijnen. Deze medicijnen stonden, op één na, op naam van [verdachte] , [adres] . Op deze medicijnen stonden verschillende data tussen 22-05-2020 en 28-06-2021.



Op de salontafel in de woonkamer werden de volgende zaken aangetroffen:

- Een brief van de RDW met een kentekenbewijs van 10 juni 2021 op naam van [verdachte] 
geadresseerd aan de [adres] te [woonplaats] .
- Een brief van de RDW met een verbod voor het rijden op de weg van 7 juni 2021 op naam 
van [verdachte] geadresseerd aan de [adres] te [woonplaats] .
- Een pakketlabel van Euro-Tyre met de tekst: “Afhalen bij: [verdachte] , [adres] te [woonplaats] ”.
- Een brief van de RDW van 24 november 2020 met als onderwerp kentekenbewijs [kenteken] 
 . Geadresseerd aan [verdachte] [adres] te [woonplaats] . 
- Een vaccinatiepaspoort met een registratiekaart coronavaccinatie op naam van [verdachte] 
 van 1 juni 2021.
- Een keuringsrapport van de RDW met als keuringsbewijs geldig tot 08 november 2020 van 
een Ford Fiesta met kenteken [kenteken] .
- Een tenaamstellingsverslag van een Ford Fiesta met kenteken [kenteken] met als nieuwe 
eigenaar [verdachte] met als datum: 23-01-2020.


In het dressoir in de woonkamer werden de volgende zaken aangetroffen:

- Een verkeersboete van 23 december 2019 op naam van [verdachte] met als adres [adres]
 te [woonplaats] .
- Een verzoek betalingsregeling van de belastingdienst op naam van [verdachte] .
- Een tenaamstellingverslag van de RDW met als datum 10-01-2020 op naam van [verdachte] 
 .
- Een factuur van [bedrijf] B V. van 10-01-2020 op naam van [verdachte] [adres] te 


          [woonplaats] met een totaalbedrag van € 550,-. Op de factuur staat een stempel met: “betaald 
10 januari 2020"".




In de hal zolder  werd een ordner aangetroffen met daarin onder meer de volgende administratie:

- Bankafschriften van [verdachte] tussen 14-12-2015 en 14-01-2016.
- Een huurovereenkomst van [verdachte] over de periode 1-3-2016 t/m 1-3-2017 van de 

        [adres] te [woonplaats] . [adres] te [woonplaats] .
- Een brief van [advocatenkantoor] van 21 april 2016 geadresseerd aan [verdachte] 
 .
- Een brief van [advocatenkantoor] van 23 mei 2016 inzake bezwaar [verdachte] 
 .
- Een boekingsbevestiging van D-Reizen van 30 juni 2016 met als verblijfdatum 26-07-2016 

t/m 12-08-2016. Het gaat om een totaalbedrag van € 1.133,50,-. Als deelnemers stonden de volgende personen:

          [verdachte] , [medeverdachte] , [A] , [B] .

- Een beslissing op een verzoek om uitstel van betaling van 7 oktober 2016 geadresseerd 
aan [verdachte] [adres] te [woonplaats] .
- Een brief van Syncasso Gerechtsdeurwaarders van 15/09/2016 met als geadresseerde 

        [verdachte] [adres] te [woonplaats] .
- Een aanvraag chauffeurskaart op naam van [verdachte] [adres] te [woonplaats]
 van 16-02-2017.


In slaapkamer 4 werden in de kledingkast de volgende zaken aangetroffen: 

- Verschillende soorten mannenkleding waaronder onder andere: 24 broeken (jogging), 15 
jassen / vesten, 1 badjas, 20 T-shirt, 19 korte broeken en 2 onderbroeken.


In het kader van het strafrechtelijk onderzoek op grond van de Opiumwet werden in de woning [adres] te [woonplaats] op diverse plaatsen contante geldbedragen aangetroffen. Deze contante geldbedragen bleek een totaalbedrag te zijn van tienduizendzeshonderdenacht euro en vijftig cent. Ofwel 10.608,50 euro.




Verbalisant [verbalisant 7] verklaarde als volgt:

Op 31 augustus 2021 werd er in de woning aan de [adres] te [woonplaats] een 
doorzoeking uitgevoerd. In de woning, in de lade van de salontafel, werden een aantal kwitanties aangetroffen van kennelijk contante aankopen, te weten:
•  kwitantie platte tv 349.-
•  kwitantie platte tv 884,99
•  kwitantie tuinmeubel loungeset 595.-
•  kwitantie bank /longchair 2845.-.
Op de kwitanties ten behoeve van de twee platte tv’s  en de kwitantie bank/longchair stond als geadresseerde genoemd: [verdachte] . [adres] te [woonplaats] .




De bankgegevens 

Uit de opgevraagde bankgegevens met betrekking tot de bankrekening van verdachte (rekeningnummer [rekeningnummer] ) over de periode van 1 januari 2016 tot en met 20 mei 2021 is het volgende gebleken: 
Jaar 			 Besteding boodschappen en geldopnames per maand:
2016			€ 724.16
2017			€ 419,88
2018 			€ 73,18
2019  			€ 20,76
2020			€ 529,74
2021  			€ 93,13 (t/m 20 mei 2021)
Conclusie: in de jaren 2016, 2017 en 2020 liggen de maandelijkse kosten ver boven het ge­
middelde voor een alleenstaande man. In 2018, 2019 en 2021 (t/m mei) liggen de maandelijkse kosten ver onder het gemiddelde voor een alleenstaande man.
De gemiddelde boodschappen zijn per maand hangen af van de gezinssituatie. Volgens de landelijke normering van het Nibud zijn de gemiddelde maandelijkse kosten voor een alleenstaande man ongeveer € 209,00.
Uit de opgevraagde bankgegevens met betrekking tot de bankrekening van medeverdachte [medeverdachte] (rekeningnummer [rekeningnummer] ) over de periode van 1 januari 2016 tot en met 20 mei 2021 is het volgende gebleken: 
Jaar 			 Besteding boodschappen en geldopnames per maand:
2016			€ 663,52
2017			€ 812,20
2018 			€ 773,69
2019  			€ 300,00
2020			€ 135,00
2021  			€ 22,75 (t/m 20 mei 2021)
De gemiddelde boodschappen zijn per maand hangen af van de gezinssituatie. Volgens de landelijke normering van het Nibud zijn de gemiddelde maandelijkse kosten voor een alleenstaande moeder met twee kinderen in de leeftijd tussen 14 en 18 jaar ongeveer 
€ 424,50.




Besteloverzicht Thuisbezorgd en klantgegevens [webwinkel]

Uit onderzoek naar de bezorgingen via thuisbezorgd.nl is over de gegevens horend bij bankrekening: [rekeningnummer] en e-mailadres: [email adres] @gmail.com en telefoonnummers: [telefoonnummer] en [telefoonnummer] en [telefoonnummer] en [telefoonnummer] .
 het volgende gebleken:



Vanaf 2016 zijn er via thuisbezorgd.nl in totaal 82 bezorgingen naar de [adres] te [woonplaats] gegaan. 

- 2016: totaal € 330,15 cash betaald aan thuisbezorgd en via l-deal € 15,75 betaald.
- 2017: totaal € 147,50 cash betaald aan thuisbezorgd en via l-deal € 0,00 betaald.
- 2018: totaal € 0,00 cash betaald aan thuisbezorgd en via l-deal € 214,30 betaald.
- 2019: totaal € 131,40 cash betaald aan thuisbezorgd en via l-deal € 0,00 betaald.
- 2020: totaal € 1.269,57 cash betaald aan thuisbezorgd en via l-deal € 505,93 betaald.
- 2021 ( tot 28 juni 2021) totaal € 212,20 cash betaald aan thuisbezorgd en via I-deal € 233,90 betaald.

Van de 21 betalingen die zijn gedaan aan Thuisbezorgd.nl met bankrekening 

          [rekeningnummer] ( [verdachte] ) staan er 17 genoemd met e-mail adres: [email adres] @gmail.com.



Naar aanleiding van de op de rekening van [verdachte] aangetroffen betalingen aan de [webwinkel] werd, op basis van een vordering ex. art. 126nc Wetboek van Strafvordering, van [webwinkel] de volgende informatie bekend: 
Bij ons bekend: Klantnummer [klantnummer]

          [verdachte]
        

          [adres]
        

          [woonplaats]
        
Geb. datum [1984]

          [telefoonnummer]
        

          [email adres] @gmail.com.




Het onderzoek naar de [straat]


Verbalisant [verbalisant 10] verklaarde als volgt:

Op 1 september 2021 ben ik, samen met een collega sociaal rechercheur, naar de [straat] nummer [nummer] te [woonplaats] gegaan. De [adres] is onderdeel van een portiekflat. Wij liepen naar boven naar de voordeur van nummer [nummer] . Daar aangekomen werd de voordeur geopend door een man. Met toestemming van de man zijn wij vervolgens de centrale hal van de woning binnen gegaan. Ik zag in de hal van de woning dat er een open keuken was en diverse gesloten deuren welke, volgens de man, toegang geven tot diverse kamers die verhuurd worden. De man betrof [C] , geboren op [1996] .
Ik vroeg aan [C] of hij een [verdachte] kende en ook wist welke kamer [verdachte] hier zou huren. Ik hoorde dat [C] zei dat hij de naam [verdachte] wel kende maar deze meneer nog nooit hier op de [straat] heeft gezien sinds [C] hier woont. [C] verklaarde hier zelf sinds 2016 te wonen. Tevens hoorde ik [C] zeggen dat [verdachte] vermoedelijk de kamer aan de voorzijde van de woning huurde. Dit vermoeden had hij omdat hij van de overige kamers wist wie er wonen. In de tijd dat wij met de heer [C] spraken kwam uit een andere kamer ook een man gelopen. De man betrof [D] , geboren op [1982] . Ik hoorde [D] tegen mij zeggen dat hij wist dat [verdachte] de kamer huurde die de heer [C] mij zojuist had aangewezen. Dit was wederom de kamer aan de voorzijde van de woning. Ik vroeg aan [D] hoe lang hij hier al woont. Hij zei tegen mij dat hij hier sinds drie jaar woont maar meneer [verdachte] in al die tijd nog nooit heeft gezien. [D] vertelde mij en liet mij zien dat iedere bewoners zijn eigen postbakje heeft. Ik hoorde [D] zeggen dat deze bakjes en er nu sinds anderhalf jaar zijn en dat [verdachte] geen eigen postbakje heeft omdat hij er toch nooit is.




Bewijsoverwegingen

De rechtbank dient allereerst vast te stellen of verdachte in de ten laste gelegde periode met de medeverdachte samenwoonde en een gezamenlijke huishouding met haar voerde. In artikel 3, derde lid van de Participatiewet is bepaald dat van een gezamenlijke huishouding sprake is indien (i) twee personen hun hoofdverblijf in dezelfde woning hebben en (ii) zij ook blijk geven zorg te dragen voor elkaar door middel van het leveren van een bijdrage in de kosten van de huishouding dan wel anderszins.



Op grond van de hiervoor opgenomen bewijsmiddelen is de rechtbank van oordeel dat aan de criteria van het voeren van een gezamenlijke huishouding is voldaan. Verdachte en de medeverdachte [medeverdachte] hebben in ieder geval vanaf 1 januari 2016 gezamenlijk hun hoofdverblijf gehad in de woning van deze verdachte aan de [adres] te [woonplaats] . De rechtbank baseert dit oordeel op al de hiervoor weergegeven onderzoeksbevindingen, waaronder de vaststellingen dat verdachte op diverse tijdstippen in de ten laste gelegde periode veelvuldig is waargenomen in en bij de woning van [medeverdachte] . In deze woning zijn over diverse jaren ook administratie en facturen ten name van verdachte aangetroffen. Daarnaast blijkt uit de rekeningoverzichten, de vaststellingen van Vitens, de aangetroffen herenkleding, de kwitanties van de diverse aangeschafte goederen, de bestellingen van thuisbezorgd.nl en het besteloverzicht van [webwinkel] , dat verdachte zijn hoofdverblijf had op het adres [adres] en een (aanzienlijke) bijdrage leverde in de kosten van de gezamenlijke huishouding. Vast staat dat verdachte bij vonnis van heden eveneens is veroordeeld terzake de handel in softdrugs. Vast staat ook dat vaak contante betalingen plaatsvonden en dat er in de woning een fors contant geldbedrag is aangetroffen. De rechtbank gaat ervan uit dit geld, alsmede de contante betalingen, verklaard kunnen worden als zijnde de opbrengsten uit de door verdachte gerunde (soft)drugshandel. Deze gelden stelden verdachte in staat om ook een riante (contante) bijdrage te leveren aan de kosten van de gezamenlijk gevoerde huishouding.



Ter overvloede constateert de rechtbank dat verdachte sinds 2016 nooit is gezien op het adres [adres] te [woonplaats] . De rechtbank stelt de begindatum ten aanzien van beide ten laste gelegde feiten dan ook op 1 januari 2016. Voor een periode vanaf 21 augustus 2014 biedt het dossier onvoldoende aanwijzingen. 



Doordat verdachte met medeverdachte een gezamenlijke huishouding voerde vanaf 1 januari 2016 had verdachte op 14 maart 2016 op het formulier “Verzoek om bijzondere bijstand” moeten aangeven dat sinds de vorige aanvraag zijn “woon-, leef- en financiële positie (inkomen en vermogen)” is gewijzigd. Door het formulier niet in te vullen, terwijl hij samenwoonde en wist dat de gemeente met dit feit bekend wilde raken, heeft de verdachte de gemeente [gemeente] valselijk geïnformeerd en heeft hij valsheid in geschrifte gepleegd.
De verklaring van verdachte dat hij de afgelopen jaren veel bij zijn moeder in [woonplaats] en zijn vader in Zwitserland heeft verbleven en dat hij pas begin 2021 samen met [medeverdachte] woonde, is op geen enkele manier onderbouwd en wordt weersproken door de hierboven genoemde bewijsmiddelen. 







6BEWEZENVERKLARING


De rechtbank acht wettig en overtuigend bewezen dat verdachte:




Parketnummer 16/236037-21


Feit 1

op 31 augustus 2021 te Hilversum opzettelijk aanwezig heeft gehad 4,34 gram van een materiaal bevattende cocaïne, zijnde cocaïne, een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet;

Feit 2

op 31 augustus 2021 te Hilversum, tezamen en in vereniging met een ander, opzettelijk aanwezig heeft gehad 1424 gram van een gebruikelijk vast mengsel van hennephars en plantaardige elementen van hennep (hasjiesj) waaraan geen andere substanties zijn toegevoegd en 859 gram hennep(toppen), zijnde hasjiesj en hennep een middel als bedoeld in de bij de Opiumwet behorende lijst II, dan wel aangewezen krachtens het vijfde lid van artikel 3a van die wet;




Feit 3

op 31 augustus 2021 te Hilversum, een wapen als bedoeld in artikel 2 lid 1 categorie III onder 1 van de Wet wapens en munitie, te weten een gaspistool, van het merk Umarex, kaliber 9mm P A.K., zijnde een vuurwapen in de vorm van een pistool, enmunitie in de zin van 1 onder 4° van de Wet wapens en munitie, te weten munitie als bedoeld in artikel 2 lid 2 van die wet, van de Categorie III, te weten,- meerdere knalpatronen, kaliber 9mm, en -  meerdere pepperpatronen, kaliber 9mm,voorhanden heeft gehad;




Feit 4

in de periode van 19 februari 2020 tot en met 17 juli 2021 en in de periode van 3 augustus 2021 tot en met 30 augustus 2021 te Hilversum, tezamen en in vereniging met anderen, opzettelijk heeft verkocht en afgeleverd en verstrekt en vervoerd hoeveelheden van een materiaal bevattende hennep, zijnde hennep en een gebruikelijk vast mengsel van hennephars en plantaardige elementen van hennep (hasjiesj) waaraan geen andere substanties zijn toegevoegd,  zijnde hasjiesj (telkens) een middel als bedoeld in de bij de Opiumwet behorende lijst II, dan wel aangewezen krachtens het vijfde lid van artikel 3a van die wet.




Parketnummer 16/223720-21


Feit 1

op 14 maart 2016 in [woonplaats] , een geschrift dat bestemd was om tot bewijs van enig feit te dienen, te weten, te weten:b) een aanvraagformulier verzoek om bijzondere bijstand, binnengekomen op 14 maart 2016valselijk heeft opgemaakt door:
ad b) bij vraag 2 “Sinds de vorige aanvraag is mijn woon-leef- en financiële positie (inkomen en vermogen) gewijzigd” geen van de hokjes aan te kruisen, met het oogmerk om het als echt en onvervalst te gebruiken;




Feit 2

in de periode van 1 januari 2016 tot en met 31 augustus 2021 te [woonplaats] , in strijd met een hem, verdachte, bij of krachtens wettelijk voorschrift opgelegde verplichting, te weten artikel 17 van de Wet Werk en Bijstand (WWB) en/of artikel 17 van de Participatiewet opzettelijk heeft nagelaten tijdig de benodigde gegevens te verstrekken, zulks terwijl dit feit kon strekken tot bevoordeling van zichzelf, terwijl verdachte wist dat die gegevens van belang waren voor de vaststelling van verdachtes recht op een verstrekking of tegemoetkoming, te weten een bijstandsuitkering krachtens de Wet Werk en Bijstand en/of de Participatiewet, dan wel voor de hoogte of de duur van die verstrekking of tegemoetkoming, immers heeft hij, verdachte, telkens opzettelijk nagelaten de gemeente [gemeente] en/of de Sociale Dienst in te lichten dat hij, verdachte, een gezamenlijke huishouding voerde en samenwoonde met [medeverdachte] .
Voor zover in het bewezen verklaarde deel van de tenlasteleggingen taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.





7STRAFBAARHEID VAN DE FEITEN


Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet de volgende strafbare feiten op: 




Parketnummer 16/236037-21


Feit 1

opzettelijk handelen in strijd met het in artikel 2 onder C van de Opiumwet gegeven verbod; 




Feit 2

medeplegen van opzettelijk handelen in strijd met het in artikel 3 onder C van de Opiumwet gegeven verbod;




Feit 3

handelen in strijd met artikel 26, eerste lid, van de wet wapens en munitie en het feit begaan met betrekking tot een vuurwapen van categorie III;
en
handelen in strijd met artikel 26, eerste lid, van de Wet wapens en munitie;




Feit 4

medeplegen van het opzettelijk handelen in strijd met een in artikel 3 onder B van de Opiumwet gegeven verbod;




Parketnummer 16/223720-21


Feit 1

valsheid in geschrifte;




Feit 2

in strijd met een hem bij of krachtens wettelijk voorschrift opgelegde verplichting, opzettelijk nalaten tijdig de benodigde gegevens te verstrekken, terwijl het feit kan strekken tot bevoordeling van zichzelf of een ander, en terwijl hij weet dat de gegevens van belang zijn voor de vaststelling van zijn recht op een verstrekking of tegemoetkoming en de hoogte of de duur van een verstrekking tot tegemoetkoming, meermalen gepleegd. 





8STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.





9OPLEGGING VAN STRAF 


9.1


De vordering van de officier van justitie

De officier van justitie heeft gevorderd verdachte ter zake van het door de officier van justitie bewezen geachte te veroordelen tot:
-	een gevangenisstraf van 24 maanden, met aftrek van het voorarrest, waarvan een gedeelte van zes maanden voorwaardelijk met een proeftijd van twee jaren, met de (bijzondere) voorwaarden zoals geadviseerd door de Reclassering.




9.2


Het standpunt van de verdediging

De verdediging heeft aangevoerd dat verdachte inmiddels alles kwijt is. De woning is gesloten. Verdachte verblijft bij zijn moeder of elders. Zijn partner [medeverdachte] woont in een caravan. Verdachte en [medeverdachte] ontvangen inmiddels gezamenlijk een uitkering, maar hebben maandenlang niets ontvangen. Daarnaast hebben zij een grote schuld bij de gemeente [gemeente] . Verdachte wil graag een frisse start maken. Een gevangenisstraf zal dat niet mogelijk maken. Verdachte is in staat en bereid om een werkstraf te verrichten. De raadsvrouw verzoekt dan ook om aan verdachte een werkstaf op te leggen, eventueel gecombineerd met een forse voorwaardelijke gevangenisstraf, een proeftijd voor de duur van twee of drie jaren en reclasseringstoezicht. 




9.3


Het oordeel van de rechtbank

Bij het bepalen van de straf heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.




Ernst van de feiten

Verdachte heeft zowel softdrugs en harddrugs in bezit gehad. Daarnaast heeft hij zich schuldig gemaakt aan de handel in softdrugs. Het gebruik van drugs is schadelijk voor de gezondheid van gebruikers. De handel in drugs vormt bovendien een schakel in de keten van criminele ondermijnende activiteiten die de samenleving ernstig ontwricht en overlast kan veroorzaken. Verdachte heeft met zijn handelen alleen oog gehad voor zijn eigen financieel gewin ten koste van de volksgezondheid en daarmee een bijdrage geleverd aan de instandhouding van die keten van criminele activiteiten. Verder heeft verdachte een verboden wapen, te weten een gaspistool en bijbehorende munitie voorhanden gehad. Het voorhanden hebben van een dergelijk wapen brengt een onaanvaardbaar risico voor de veiligheid van personen met zich mee en versterkt bovendien in de samenleving bestaande gevoelens van onveiligheid. 



Daarnaast heeft verdachte zich gedurende een lange periode schuldig gemaakt aan uitkeringsfraude. Verdachte heeft een aanvraagformulier in strijd met de waarheid ingevuld en voor de uitkeringsinstanties verzwegen dat hij een gemeenschappelijke huishouding voerde en samenwoonde met [medeverdachte] . Verdachte heeft met zijn handelen misbruik gemaakt van het stelsel van sociale zekerheid zoals dat in Nederland geldt. Misbruik van sociale voorzieningen ondermijnt het sociale stelsel, welke stelsel zijn bestaansrecht ontleent aan het beginsel van maatschappelijke solidariteit met diegenen die dat in onze samenleving nodig hebben en daarvan afhankelijk zijn. Verdachte heeft met zijn handelen niet alleen zichzelf verrijkt, maar ook dit beginsel van solidariteit geweld aangedaan. De rechtbank neemt het verdachte in het bijzonder kwalijk dat hij er door de illegale verzwegen inkomsten uit de hasj- en wiethandel al een riante levensstijl op na hield ten tijde van het plegen van de uitkeringsfraude. 




Persoon van verdachte 

Bij haar beslissing heeft de rechtbank ook rekening gehouden met: 

- een uittreksel justitiële documentatie betreffende verdachte van 18 januari 2022;
- een reclasseringsadvies van Reclassering Nederland 22 november 2021 en een (aanvullend) advies van 25 januari 2022, opgesteld door S. Timmer, reclasseringswerker;


Uit de reclasseringsadviezen blijkt dat er naar de inschatting van de reclassering enige aanwijzingen zijn dat begeleiding en/of behandeling van verdachte geïndiceerd is. In het verleden is blijkens de begeleiding die verdachte van de Justitieel Verslavingszorg en van de Jellinekkliniek ontving, sprake geweest van middelenproblematiek. Sociale contacten van verdachte brachten hem blijkens informatie van mevrouw [E] , de moeder van verdachte, in het verleden meermaals in problemen. De ietwat naïeve indruk die verdachte in september 2021 op de reclassering maakte, in combinatie met de naïviteit en beïnvloedbaarheid waarover mevrouw [E] sprak, geven enige aanleiding te veronderstellen dat mogelijk sprake is van beperkingen ten aanzien van de intellectuele vermogens van verdachte. Daarnaast zijn er aanwijzingen dat er problemen spelen op het gebied van financiën. 
Gezien dat verdachte niet met de reclassering in gesprek wilde over het tenlastegelegde is het niet mogelijk gebleken risicofactoren in kaart te brengen. Indien zowel verdachte als de medeverdachte in deze strafzaak worden veroordeeld is naar inzicht van de reclassering de partnerrelatie aan te wijzen als recidive verhogende factor omdat er in dat geval mogelijk sprake is twee partners die elkaars pro criminele gedrag versterken. 




De strafmotivering

De ernst van de feiten rechtvaardigt een gevangenisstraf. De rechtbank is van oordeel dat de ernst van de feiten geen ruimte laat voor het (mede) opleggen van een werkstraf. 
De rechtbank zal een gedeelte van de gevangenisstraf wel in voorwaardelijke vorm opleggen. Met een deels voorwaardelijk strafdeel wordt beoogd verdachte ervan te weerhouden opnieuw strafbare feiten te plegen. Tevens maakt dit verder toezicht en begeleiding door de reclassering mogelijk, wat de rechtbank noodzakelijk acht, inclusief de hierna te noemen bijzondere voorwaarden. 



De rechtbank is van oordeel dat een gevangenisstraf voor de duur van twaalf maanden, met aftrek van het voorarrest, waarvan een gedeelte van zes maanden voorwaardelijk, met een proeftijd van drie jaren, passend en geboden is. 
Daarmee wijkt de rechtbank af van de strafeis van de officier van justitie, nu de rechtbank tot een mindere bewezenverklaring en een kortere periode waarbinnen de sociale zekerheidsfraude heeft plaatsgevonden, komt. 








10BESLAG


10.1


De vordering van de officier van justitie

De officier van justitie heeft gevorderd om de inbeslaggenomen personenauto’s verbeurd te verklaren. Met betrekking tot het gas-, en seinpistool en de bijbehorende munitie, patronen en patroonhouders heeft de officier van justitie gevorderd deze te onttrekken aan het verkeer. 
Ten aanzien van de inbeslaggenomen hennep heeft de officier van justitie ter zitting te kennen gegeven dat deze hennep al is vernietigd.  




10.2


Het standpunt van de verdediging

De verdediging heeft verzocht de auto’s die onder verdachte in beslag zijn genomen aan hem te retourneren. Van de overige goederen heeft verdachte ter zitting afstand gedaan. 




10.3


Het oordeel van de rechtbank

De rechtbank zal de volgende inbeslaggenomen voorwerpen onttrekken aan het verkeer. Deze voorwerpen zijn van zodanige aard dat het ongecontroleerde bezit daarvan in strijd is met de wet of met het algemeen belang. Dit betreft de goederen zoals genoemd op de als bijlage 2 opgenomen beslaglijst onder de nummers 4 en 6 t/m 12.



Nu verdachte ter zitting afstand heeft gedaan van de twee nephorloges (op de als bijlage 2 opgenomen beslaglijst onder de nummers 3 en 5), hoeft de rechtbank daarop geen beslissing meer te nemen. 



Met betrekking tot de inbeslaggenomen auto overweegt de rechtbank als volgt. 
Uit het proces-verbaal van bevindingen met betrekking tot deze BMW blijkt dat deze auto in november 2020 is gekocht voor (na inruil) € 3.400,- en dat er contant betaald is voor deze auto. Drugshandel gaat veelal gepaard met het genereren van (grote) hoeveelheden contant geld.  De rechtbank stelt derhalve vast dat deze auto gekocht is met opbrengsten uit het onder feit 4 (parketnummer 16/236037-21) bewezenverklaarde feit. 
De rechtbank zal de auto daarom verbeurd verklaren. 






11TOEPASSELIJKE WETTELIJKE VOORSCHRIFTEN


De beslissing berust op de artikelen 14a, 14b, 14c, 33, 33a, 36b, 36c, 57, 225, 227b van het Wetboek van Strafrecht, de artikelen 2, 3, 10 en 11 van de Opiumwet en de artikelen 13, 26 en 55 van de Wet wapens en munitie, zoals de artikelen luidden ten tijde van het bewezen verklaarde.





12BESLISSING


De rechtbank:




Vrijspraak


- Verklaart het in de zaak met parketnummer 16/236037-21, feit 5 ten laste gelegde niet bewezen en spreekt verdachte daarvan vrij;



Bewezenverklaring




verklaart bewezen dat verdachte het ten laste gelegde in de zaak met parketnummer 16/236037-21, feit 1, feit 2, feit 3 en feit 4 en het ten laste gelegde in de zaak met parketnummer 16/223720-21, feit 1 en feit 2 heeft begaan zoals hiervoor in rubriek 6 is vermeld;


verklaart niet bewezen wat aan verdachte meer of anders is ten laste gelegd dan hiervoor is bewezen verklaard en spreekt verdachte daarvan vrij;





Strafbaarheid	




verklaart het onder 6 bewezen verklaarde strafbaar en kwalificeert dit zoals hiervoor in rubriek 7 is vermeld; 


verklaart verdachte strafbaar;	





Strafoplegging


- veroordeelt verdachte tot een gevangenisstraf van 12 (zegge: twaalf) maanden; 
- bepaalt dat de tijd, door verdachte vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van de gevangenisstraf in mindering zal worden gebracht;  
- bepaalt dat van de gevangenisstraf een gedeelte van 6 (zegge: zes) maanden niet zal worden ten uitvoer gelegd, tenzij de rechter later anders gelast op grond van het feit dat verdachte de hierna te melden algemene en/of bijzondere voorwaarden niet heeft nageleefd;
- stelt daarbij een proeftijd van 3 (zegge: drie) jaren vast; 

- als algemene voorwaarden gelden dat verdachte: 

* 	zich voor het einde van de proeftijd niet schuldig maakt aan een strafbaar feit;
* 	ten behoeve van het vaststellen van zijn identiteit medewerking verleent aan het nemen van één of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;
* 		medewerking verleent aan het reclasseringstoezicht, bedoeld in artikel 14c, zesde lid, van het Wetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen;


- stelt als bijzondere voorwaarden dat verdachte:

* 		zich binnen drie dagen na het ingaan van de proeftijd meldt bij Reclassering Nederland op het adres Zwarte woud 2 Utrecht. Verdachte blijft zich melden op afspraken et de reclassering, zo vaak en zolang de reclassering dat nodig vindt;
* 		zich laat behandelen door Fivoor of een soortgelijke zorgverlener, te bepalen door de reclassering. De behandeling duurt de gehele proeftijd of zoveel korter als de reclassering nodig vindt. Verdachte houdt zich aan de huisregels en de aanwijzingen die de zorgverlener geeft voor de behandeling. Het innemen van medicijnen kan onderdeel zijn van de behandeling;
* 		meewerkt aan het aflossen van zijn schulden en het treffen van afbetalingsregelingen, ook als dit inhoudt meewerken aan schuldhulpverlening in het kader van de Wet schuldsanering natuurlijke personen. Verdachte geeft de reclassering inzicht in zijn financiën en schulden;
* 		meewerkt aan controle van het gebruik van alcohol en/of drugs om het middelengebruik te beheersen De reclassering kan urineonderzoek en ademonderzoek (blaastest) gebruiken voor de controle. De reclassering bepaalt hoe vaak verdachte wordt gecontroleerd;
* 		meewerkt aan een toeleiding naar passende dagbesteding en het behoudt daarvan, indien de reclassering dat nodig acht.



waarbij de reclassering opdracht wordt gegeven als bedoeld in artikel 14c, zesde lid, van het Wetboek van Strafrecht toezicht te houden op de naleving van de voorwaarden en verdachte ten behoeve daarvan te begeleiden.




Beslag


- verklaart de volgende voorwerpen onttrokken aan het verkeer: de goednummers 4, 6, 7, 8, 9, 10, 11 en 12;
- verklaart het volgende voorwerp verbeurd: goednummer 1. 







Dit vonnis is gewezen door mr. C. van de Lustgraaf, voorzitter, mr. H.A. Gerritse en mr. A.J.R. Buisman, rechters, in tegenwoordigheid van mr. J. Gardenier, griffier, en is uitgesproken op de openbare terechtzitting van 4 maart 2022.



Mr. C. van de Lustgraaf is buiten staat dit vonnis mede te ondertekenen.  

Bijlage 1: de tenlastelegging




Aan verdachte wordt ten laste gelegd dat: 




Zaak 16/236037-21



1hij op of omstreeks 31 augustus 2021 te Hilversum, in elk geval in Nederland, tezamen en in vereniging met een of meer anderen, althans alleen, opzettelijk aanwezig heeft gehad ongeveer 4,34 gram, in elk geval een hoeveelheid van een materiaal bevattende cocaïne, zijnde cocaïne, een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet;

2hij op of omstreeks 31 augustus 2021 te Hilversum, in elk geval in Nederland, tezamen en in vereniging met een of meer anderen, althans alleen, opzettelijk aanwezig heeft gehad ongeveer 1424 gram, in elk geval een hoeveelheid van meer dan 30 gram van een gebruikelijk vast mengsel van hennephars en plantaardige elementen van hennep (hasjiesj) waaraan geen andere substanties zijn toegevoegd en/ of ongeveer 859 gram, in elk geval een hoeveelheid van meer dan 30 gram hennep(toppen), zijnde hasjiesj en/of hennep (telkens) een middel als bedoeld in de bij de Opiumwet behorende lijst II, dan wel aangewezen krachtens het vijfde lid van artikel 3a van die wet;

3hij op of omstreeks 31 augustus 2021 te Hilversum, in elk geval in Nederland, een wapen als bedoeld in artikel 2 lid 1 categorie III onder 1 van de Wet wapens en munitie, te weten een gaspistool, van het merk Umarex, kaliber 9mm P A.K., zijnde een vuurwapen in de vorm van een pistool, en/of munitie in de zin van 1 onder 4° van de Wet wapens en munitie, te weten munitie als bedoeld in artikel 2 lid 2 van die wet, van de Categorie III, te weten,- een of meerdere (knal)patro(o)n(en), kaliber 9mm, en/of- een of meerdere (pepper)patro(o)n(en), kaliber 9mm,voorhanden heeft gehad;




4
hij op een of meer tijdstippen, gelegen in of omstreeks de periode van 19 februari 2020 tot en met 17 juli 2021 en/of in of omstreeks de periode  van 3 augustus  2021 tot en met 30 augustus  2021 te Hilversum, in elk geval in Nederland,  (telkens) tezamen en in vereniging  met anderen,  althans alleen, (telkens) opzettelijk heeft geteeld en/of bereid en/of bewerkt en/of verwerkt en/of verkocht  en/of afgeleverd en/of verstrekt en/of vervoerd,  in elk geval opzettelijk aanwezig heeft gehad,  een of meer (gebruikers)hoeveelhe(i)d(en),  in elk geval een hoeveelheid  van meer dan 30 gram van een materiaal bevattende hennep,  zijnde hennep en/of een gebruikelijk vast mengsel van hennephars  en plantaardige  elementen van hennep (hasjiesj) waaraan geen andere substanties zijn toegevoegd,  zijnde hasjiesj (telkens) een middel als bedoeld in de bij  de Opiumwet behorende  lijst II, dan wel aangewezen krachtens het vijfde lid van artikel 3a van die wet; 




5
hij op een of meer tijdstippen, gelegen in of omstreeks de periode van 1 januari 2021 tot en met 30 augustus  2021 te Hilversum, in elk geval Nederland,  (telkens) tezamen en in vereniging  met anderen,  althans alleen, opzettelijk heeft geteeld en/of bereid en/of bewerkt en/of verwerkt en/of verkocht  en/of afgeleverd en/of verstrekt en/of vervoerd,  in elk geval opzettelijk aanwezig heeft gehad,  een of meer (gebruikers)hoeveelhe(i)d(en) cocaïne, in elk geval een hoeveelheid  van een materieel bevattende cocaïne, zijnde cocaïne en/of een of meer (gebruikers)hoeveelhe(i)d(en)  hennepolie,  in elk geval een hoeveelheid  van een materiaal bevattende hennepolie,  zijnde hennepolie  en/of een of meer (gebruikers)hoeveelhe(i)d(en)  hasjolie, in elk geval een hoeveelheid  van een materiaal bevattende hasjolie, zijnde hasjolie, (telkens) een middel als bedoeld in de bij  de Opiumwet behorende  lijst I.



Zaak 223720-21



1hij op een of meerdere tijdstip(pen) in of omstreeks de periode van 8 december 2015 tot en met 14 maart 2016 in [woonplaats] , in elk geval in Nederland, meermalen, althans eenmaal, (telkens) (een) geschrift(en) dat/die bestemd was/waren om tot bewijs van enig feit te dienen, te weten, te weten:a) een aanvraagformulier verzoek om bijzondere bijstand, ondertekend op 8 december 2015en/ofb) een aanvraagformulier verzoek om bijzondere bijstand, binnengekomen op 14 maart 2016valselijk heeft opgemaakten/of heeft vervalst door:ad a) bij vraag 2 “Sinds de vorige aanvraag is mijn woon-, leef- en financiële positie (inkomen en vermogen) gewijzigd” het hokje ‘Nee, er is niets gewijzigd’ aan te kruisen en/ofad b) bij vraag 2 “Sinds de vorige aanvraag is mijn woon-leef- en financiële positie (inkomen en vermogen) gewijzigd” geen van de hokjes aan te kruisen,(telkens) met het oogmerk om het als echt en onvervalst te gebruiken of door anderen te doen gebruiken;

2hij op een of meerdere tijdstip(pen) in of omstreeks de periode van 15 augustus 2014 tot en met 31 augustus 2021 te [woonplaats] , in elk geval in Nederland, (telkens) in strijd met een hem, verdachte, bij of krachtens wettelijk voorschrift opgelegde verplichting, te weten artikel 17 van de Wet Werk en Bijstand (WWB) en/of artikel 17 van de Participatiewet (telkens) opzettelijk heeft nagelaten tijdig de benodigde gegevens te verstrekken, zulks terwijl dit feit kon strekken tot bevoordeling van zichzelf of een ander, terwijl verdachte wist, althans redelijkerwijs moest vermoeden dat die gegevens van belang waren voor de vaststelling van verdachtes of eens anders recht op een verstrekking of tegemoetkoming, te weten een (bijstands)uitkering krachtens de Wet Werk en Bijstand en/of de Participatiewet, dan wel voor de hoogte of de duur van die verstrekking of tegemoetkoming, immers heeft hij, verdachte, toen en aldaar (telkens) opzettelijknagelaten de gemeente [gemeente] en/of de Sociale Dienst (tijdig) in te lichten dat hij, verdachte, een gezamenlijke huishouding voerde en/of samenwoonde met [medeverdachte] . 



Bijlage 2: Beslaglijst



1. STK Personenauto

46BNNPD
(Omschrijving: g2869520, blauw, merk: BWM)


2 1 STK Hennep 117 Sv - Vernietigen
(Omschrijving: G2869903)

3 1 STK Horloge

(Omschrijving: G2869844
WIT MET BLAUW KLOKJE, Goudkleurig, merk: ROLEX)


4 1 STK Taser 117 Sv - Vernietigen

(Omschrijving: G2872993
TASER, Grijs)


5 1 STK Horloge

(Omschrijving: G2869835
MET DONKERBLAUW, IN ZWARTE DOOS EN INSTRUCTIEBOEKJE, Goudkleurig, merk: BOSS)


6 1 STK Pistool GAS

(Omschrijving: G2869465
MET HOUDER GEVULD MET PATRONEN EN 1 IN DE KAMER)


7 1 STK Patroonhouder

(Omschrijving: G2869467
MINIMAAL 3 KNALPATRONEN IN DE HOUDER)


8 1 STK Patroon KNAL

(Omschrijving: G2869469
UIT DE KAMER)


9 1 STK Munitie

10 2 DS Patroon
(Omschrijving: G2869472
2 DOOSJES ZOLDER KLUIS ZWART PLASTIC ZAK)

11 1 STK Pistool SEIN

(Omschrijving: G2869473
START PISTOOL)


12 1 STK Munitie

(Omschrijving: G2882968
UIT HOUDER VAN KNALPISTOOL)




 Voor zover niet anders vermeld, wordt in de hierna volgende voetnoten telkens verwezen naar bewijsmiddelen die zich in de aan deze zaak ten grondslag liggende processen-verbaal bevinden; te weten een proces-verbaal einddossier van 2 december 2021 (onderzoek 14Boeing/MD1R021043) en een aanvullend proces-verbaal van bevindingen van 6 december 2021 (genummerd PL0900-2021277779-60), volgens de in dit dossier toegepaste nummering. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pag. 20 (proces-verbaal van bevindingen).


 Pag. 21 (proces-verbaal van bevindingen).


 Pag. 27 (fotobijlage).


 Pag. 28 (fotobijlage).


 Pag. 29 (fotobijlage).


 Pag. 30 (fotobijlage).


 Pag. 31 (fotobijlage).


 Pag. 32 (fotobijlage).


 Pag. 33 (fotobijlage).


 Pag. 35 (fotobijlage).


 Pag. 38 (fotobijlage).


 Pag. 39 (fotobijlage).


 Pag. 42 (fotobijlage).


 Pag. 44 (fotobijlage).


 Pag. 51 (fotobijlage).


 Pag. 52 (fotobijlage).


 Pag. 56 (fotobijlage).


 Pag. 58 (fotobijlage).


 Pag. 59 (fotobijlage).


 Pag. 60 (fotobijlage).


 Pag. 62 (fotobijlage) .


 Pag. 63 (fotobijlage).


 Pag. 71 (proces-verbaal van bevindingen).


 Pag. 72 (proces-verbaal van bevindingen).


 Pag. 73 (proces-verbaal van bevindingen).


 Pag. 79 (proces-verbaal van bevindingen).


 Pag. 85 (proces-verbaal van doorzoeking ter inbeslagneming).


 Pag. 87 (inbeslagnamelijst doorzoeking).


 Pag. 89 (proces-verbaal onderzoek verdovende middelen).


 Pag. 90 (proces-verbaal onderzoek verdovende middelen).


 Pag. 207 (proces-verbaal van bevindingen).


 Pag. 208 (proces-verbaal van bevindingen).


 Pag. 209 (proces-verbaal van bevindingen).


 Pag. 211 (proces-verbaal van bevindingen).


 Pag. 212 (proces-verbaal van bevindingen).


 Pag. 214 (proces-verbaal van bevindingen). 


 Pag. 219 (proces-verbaal van bevindingen).


 Pag. 220 (proces-verbaal van bevindingen).


 Pag. 176 (proces-verbaal van bevindingen).


 Pag. 177 (proces-verbaal van bevindingen).


 Pag. 179 (proces-verbaal van bevindingen).


 Pag. 183 (proces-verbaal van bevindingen).


 Pag. 184 (proces-verbaal van bevindingen).


 Pag. 187 (proces-verbaal van bevindingen).


 Pag. 188 (proces-verbaal van bevindingen).


 Pag. 190 (proces-verbaal van bevindingen).


 Pag. 191 (proces-verbaal van bevindingen).


 Pag. 193 (proces-verbaal van bevindingen).


 Pag. 194 (proces-verbaal van bevindingen).


 Pag. 195 (proces-verbaal van bevindingen).


 Pag. 198 (proces-verbaal van bevindingen).


 Pag. 235 (proces-verbaal van bevindingen).


 Pag. 236 (proces-verbaal van verhoor getuige).


 Pag. 239 (proces-verbaal van verhoor getuige).


 Pag. 231 (proces-verbaal van bevindingen).


 Pag. 232 (proces-verbaal van bevindingen).


 Voor zover niet anders vermeld, wordt in de hierna volgende voetnoten telkens verwezen naar bewijsmiddelen die zich in het aan deze zaak ten grondslag liggende proces-verbaal bevinden; te weten een proces-verbaal, opgemaakt door de sociale recherche Gooi en Vechtstreek van 10 januari 2022, genummerd 180013-190005, alsmede de bij dit proces-verbaal behorende bijlagen, volgens de in dit dossier toegepaste nummering. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pag. 116-118 (een geschrift, inhoudende een aanvraag WWB-uitkering).


 Pag. 120-122 (een geschrift, inhoudende een besluit van de gemeente [gemeente] ).


 Pag. 126-129 (een geschrift, inhoudende een formulier met betrekking tot het doorgeven van een adreswijziging).


 Pag. 132-133 (een geschrift, inhoudende een formulier Verzoek om bijzondere bijstand).


 Pag. 5 (proces-verbaal uitkeringsfraude).


 Pag. 10 (proces-verbaal uitkeringsfraude).


 Pag. 21-24 (proces-verbaal uitkeringsfraude).


 Pag. 238-337 (bijlage bij proces-verbaal uitkeringsfraude).


 Pag. 238-337 (bijlage bij proces-verbaal uitkeringsfraude).


 Pag. 69 (een geschrift, inhoudende een overzicht van de meterstanden van Vitens).


 Pag. 10 (proces-verbaal uitkeringsfraude sociale recherche Gooi en Vechtstreek).


 Pag. 352 (proces-verbaal van bevindingen).


 Pag. 353 (proces-verbaal van bevindingen).


 Pag. 355 (proces-verbaal van bevindingen). 


 Pag. 71-74 (proces-verbaal van bevindingen, aangetroffen geld).


 Pag. 79 (proces-verbaal van bevindingen).


 Pag. 214 (proces-verbaal van bevindingen).


 Pag. 217 en 218 (kwitanties platte tv).


 Pag. 215 (kwitantie bank/longchair).


 Pag. 188-207 en 213-232 (bijlage overzicht banktransacties).


 Pag. 17 (proces-verbaal uitkeringsfraude).


 Pag. 134-161 (bijlage overzicht banktransacties).


 Pag. 14 (proces-verbaal uitkeringsfraude).


 Pag. 18-21 (proces-verbaal uitkeringsfraude).


 Pag. 21 (proces-verbaal van uitkeringsfraude). 


 Pag. 505 (proces-verbaal van bevindingen [straat] ).


 Pag. 506 (proces-verbaal van bevindingen [straat] ).

",Rechtbank Midden-Nederland,2022-03-04,2022-03-04,16/236037-21 en 16/223720-21 (gev. ttz) (P),Uitspraak,,,Strafrecht,Eerste aanleg - meervoudig,"
Verdachte heeft zowel softdrugs en harddrugs in bezit gehad. Daarnaast heeft hij zich schuldig gemaakt aan de handel in softdrugs. Het gebruik van drugs is schadelijk voor de gezondheid van gebruikers. De handel in drugs vormt bovendien een schakel in de keten van criminele ondermijnende activiteiten die de samenleving ernstig ontwricht en overlast kan veroorzaken. Verder heeft verdachte een verboden wapen, te weten een gaspistool en bijbehorende munitie voorhanden gehad. Het voorhanden hebben van een dergelijk wapen brengt een onaanvaardbaar risico voor de veiligheid van personen met zich mee en versterkt bovendien in de samenleving bestaande gevoelens van onveiligheid. Daarnaast heeft verdachte zich gedurende een lange periode schuldig gemaakt aan uitkeringsfraude. Verdachte heeft een aanvraagformulier in strijd met de waarheid ingevuld en voor de uitkeringsinstanties verzwegen dat hij een gemeenschappelijke huishouding voerde en samenwoonde met medeverdachte.

De rechtbank is van oordeel dat een gevangenisstraf voor de duur van twaalf maanden, met aftrek van het voorarrest, waarvan een gedeelte van zes maanden voorwaardelijk, met een proeftijd van drie jaren, passend en geboden is.
","

Rechtspraak.nl

",Verdachte heeft zowel softdrugs en harddrugs in bezit gehad. Daarnaast heeft hij zich schuldig gemaakt aan de handel in softdrugs. Het gebruik van drugs is schadelijk voor de gezondheid van gebruikers. De handel in drugs vormt bovendien een schakel in de keten van criminele ondermijnende activiteiten die de samenleving ernstig ontwricht en overlast kan veroorzaken. Verder heeft verdachte een ve...
666,ECLI:NL:RBLIM:2022:1655,,Rechtbank Limburg,2022-03-04,2022-03-03,AWB 21 / 2658,Uitspraak,,,Bestuursrecht,,,,No summary available
667,ECLI:NL:RBLIM:2022:1638,,Rechtbank Limburg,2022-03-04,2022-03-03,C/03/297726 / FA RK 21-3981,Uitspraak,,,Civiel recht; Personen- en familierecht,,,,No summary available
668,ECLI:NL:RBROT:2022:1565,,Rechtbank Rotterdam,2022-03-04,2022-03-03,20/5900,Uitspraak,,,Bestuursrecht; Socialezekerheidsrecht,,,,No summary available
669,ECLI:NL:RBNNE:2022:590,,Rechtbank Noord-Nederland,2022-03-04,2022-03-03,AWB - 21 _ 2188,Uitspraak,,,Bestuursrecht; Belastingrecht,,,,No summary available
670,ECLI:NL:RBLIM:2022:1668,,Rechtbank Limburg,2022-03-04,2022-03-03,AWB 22 / 159 + AWB 22 / 160 + AWB 22 / 161,Uitspraak,,,Bestuursrecht; Belastingrecht,,,,No summary available
671,ECLI:NL:RBLIM:2022:1658,,Rechtbank Limburg,2022-03-04,2022-03-03,C/03/295109 / JE RK 21-1613,Uitspraak,,,Civiel recht; Personen- en familierecht,,,,No summary available
672,ECLI:NL:RBZWB:2022:1108,"

RECHTBANK ZEELAND-WEST-BRABANT


Team jeugd



Zittingsplaats: Breda



parketnummer: 02/248830-20, 02/058673-21, 02/166439-21, 02/186426-21 




vonnis van de meervoudige kamer van 4 maart 2022




in de strafzaak tegen 





          [verdachte]
        

geboren op [geboortedag] 2002 te [geboorteplaats]
wonende te [adres verdachte]
raadsman mr. B.P.J. van Riel, advocaat te Breda





1Onderzoek van de zaak
De zaken zijn inhoudelijk behandeld met gesloten deuren op de zitting van 18 februari 2022, waarbij de officier van justitie mr. Simpelaar en de verdediging hun standpunten kenbaar hebben gemaakt.




2De tenlastelegging
De tenlastelegging onder parketnummer 02/248830-20 is gewijzigd overeenkomstig artikel 313 van het Wetboek van Strafvordering. De (gewijzigde) tenlasteleggingen zijn als bijlage I aan dit vonnis gehecht. 


De verdenking komt er, kort en feitelijk weergegeven, op neer 




02/058673-21  


feit 1 

dat verdachte op oudjaarsavond 2019 in Breda samen met anderen heeft ingebroken in meerdere bergingen van een flat, door de deuren van deze bergingen in te trappen, en hier vervolgens spullen uit weg te nemen. Dit is in verschillende juridische varianten ten laste gelegd; 




feit 2

dat verdachte op oudjaarsavond 2019 betrokken is geweest bij rellen in de wijk Hoge Vucht te Breda waarbij cameramasten en hekken van de gemeente zijn vernield;




02/248830-20 


feit 1 (onderzoek Kruth)

dat verdachte op 19 september 2020 in Breda samen met anderen onder meer flessen lachgas heeft gestolen van [naam 1] en/of [naam 2] en daarbij geweld heeft gebruikt tegen [naam 2] ;






feit 2 (onderzoek Épinal)

dat verdachte op 2 juli 2020 in Breda samen met anderen onder meer flessen lachgas en andere spullen heeft gestolen van [bedrijf 1] en/of [naam 3] en daarbij geweld heeft gebruikt;




feit 3 (onderzoek Embrun)

dat verdachte op 1 juli 2020 in Geertruidenberg samen met anderen onder meer lachgascilinders heeft gestolen van [naam 4] en daarbij geweld heeft gebruikt;




02/166439-21 


feiten 1 en 2

dat verdachte twee keer heeft ingebroken in eetcafé [eetcafe] waarbij hij beide keren twee gokautomaten heeft open gebroken en geld daaruit heeft weggenomen;




02/186426-21 

dat verdachte zes keer benzine heeft getankt bij verschillende tankstations en zonder te betalen is weggereden. 





3De voorvragen

De dagvaardingen zijn geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie


02/058673-21  


feit 1 

De officier van justitie acht wettig en overtuigend bewezen dat verdachte samen met anderen bergingsdeuren in een flat aan de Wensel Cobergherstraat te Breda heeft intrapt en vervolgens spullen uit deze bergingen heeft weggenomen.




feit 2

De officier van justitie acht wettig en overtuigend bewezen dat verdachte openlijk geweld heeft gepleegd door samen met anderen aan hekken te trekken en twee cameramasten te vernielen. De officier van justitie gaat er hierbij vanuit dat de wezenlijke bijdrage van verdachte daaruit bestond dat hij onderdeel uitmaakte van een groep van een man of twaalf en dat hij aan een hek heeft getrokken en tegen de lens van een camera heeft getrapt. 




02/248830-20


feit 1

De officier van justitie acht wettig en overtuigend bewezen dat verdachte samen met vier anderen, met geweld en met dreiging met geweld, in Breda [naam 2] (hierna: [naam 2]) heeft overvallen. Zij baseert zich daarbij in het bijzonder op de verklaring van verdachte ter terechtzitting dat hij bij de overval aanwezig was, de verklaringen van [naam 2] en [naam 1] (hierna: [naam 1]) bij de rechter-commissaris, de verklaring van getuige [getuige 1] en de processen-verbaal waaruit volgt dat verdachte kort na de overval met enkele medeverdachten de Markflat in vlucht. 




feit 2

De officier van justitie acht wettig en overtuigend bewezen dat verdachte samen met twee anderen, met geweld en met dreiging met geweld, in Breda bezorger [naam 3] heeft overvallen. Zij baseert zich daarbij in het bijzonder op de verklaring van [naam 3] , de bevindingen van het onderzoek naar telefoongegevens en de bevindingen van het onderzoek naar de overval in Geertruidenberg (feit 3).




feit 3

De officier van justitie acht wettig en overtuigend bewezen dat verdachte samen met twee anderen, met geweld en met dreiging met geweld, in Geertruidenberg [naam 4] heeft overvallen. Zij baseert zich daarbij in het bijzonder op de aangifte en de nadere verklaring van [naam 4] , de bevindingen van de politie bij de controle van de Renault Megane kort na de overval en de bevindingen van het onderzoek naar telefoongegevens. 




02/166439-21 


feiten 1 en 2

De officier van justitie acht wettig en overtuigend bewezen dat verdachte beide diefstallen van geld uit de gokautomaten in eetcafé [eetcafe] heeft gepleegd, omdat bij de eerste diefstal een pet in een van de gokkasten is achtergebleven waarop het dna van verdachte is aangetroffen en bij de tweede diefstal op het glas van de voordeur dat was ingeslagen om de zaak binnen te komen een vingerafdruk van verdachte is aangetroffen.




02/186426-21 

De officier van justitie acht wettig en overtuigend bewezen dat verdachte de zes tenlastegelegde diefstallen van brandstof heeft gepleegd, omdat verdachte op foto’s van de ‘tankende dader’ als de dader is herkend. 



4.2


Het standpunt van de verdediging


02/058673-21  


feit 1

De verdediging refereert zich aan het oordeel van de rechtbank ten aanzien van dit feit. 




feit 2

De verdediging heeft zich op het standpunt gesteld dat verdachte partieel dient te worden vrijgesproken van het medeplegen van het schoppen tegen de camera aan de Wensel Cobergherstraat, omdat verdachte deze handeling alleen heeft gepleegd. Ook dient verdachte partieel te worden vrijgesproken van het plegen van openlijk geweld jegens de cameramast aan de Groenedijkplein te Breda, aangezien hiervoor wettig en overtuigend bewijs ontbreekt. De verdediging refereert zich ten aanzien van het overige. 




02/248830-20 


feit 1 (onderzoek Kruth)

De verdediging refereert zich aan het oordeel van de rechtbank ten aanzien van dit feit. 




feiten 2 en 3 (onderzoeken Épinal en Embrun)

De verdediging heeft onder verwijzing naar het zogeheten Prokuratuur-arrest voor deze feiten vrijspraak bepleit. 




02/166439-21 


feit 1

De verdediging is van mening dat de rechtbank niet tot een bewezenverklaring kan komen van dit feit wegens het ontbreken van voldoende wettig en overtuigend bewijs. Dat er in een van de opengebroken gokkasten een pet is aangetroffen met daarop het dna van verdachte is onvoldoende om te kunnen vaststellen dat hij degene is geweest die heeft ingebroken. De pet kan daar terecht zijn gekomen zonder dat verdachte daar is geweest op het moment van de diefstal. 




feit 2

De verdediging refereert zich aan het oordeel van de rechtbank ten aanzien van dit feit. 




02/186426-21 

De verdediging refereert zich aan het oordeel van de rechtbank ten aanzien van de diefstal van brandstof bij de [tankstation 1] . Ten aanzien van de overige diefstallen is de 
verdediging van mening dat de rechtbank niet tot een bewezenverklaring kan komen. De gestelde ‘herkenningen’ in het dossier zijn van onvoldoende gewicht. Slechts eenmaal, bij de [tankstation 1] , is verdachte herkend; de conclusie van verbalisant [verbalisant 1] dat het steeds om dezelfde persoon gaat is onvoldoende overtuigend.



4.3

Het oordeel van de rechtbank


4.3.1


De bewijsmiddelen

De bewijsmiddelen in de zaken met parketnummers 02/058673-21, 02/166439-21 en 02/186426-21 zijn in bijlage II aan dit vonnis gehecht. De vindplaats van de bewijsmiddelen in de zaak met parketnummer 02/248830-20 is middels voetnoten aangegeven.



4.3.2


De bijzondere overwegingen met betrekking tot het bewijs


02/058673-21  


feit 1

Uit de bewijsmiddelen leidt de rechtbank af dat verdachte op 31 december 2019, samen met een groep jongeren, in het souterrain van een flat aan de Wensel Cobergherstraat te Breda de bergingsdeur van aangever [naam 5] heeft ingetrapt en hieruit spullen heeft weggenomen, waaronder een roestvrijstalen wasrek, twee banden, twee tapijten, drie boodschappentassen met gereedschap, een tuinstoel en een dakkoffer. De rechtbank acht hiermee de onder feit 1 primair tenlastegelegde diefstal in vereniging door middel van braak wettig en overtuigend bewezen. 




feit 2

De rechtbank leidt voorts uit de bewijsmiddelen af dat verdachte op 31 december 2019, wederom samen met een groep jongeren, vernielingen heeft aangericht op straat in de wijk Hoge Vucht te Breda. Verdachte heeft hier samen met anderen onder andere aan hekken rondom een mobiele cameramast aan de Wensel Cobergherstraat getrokken en deze hekken open gemaakt, en vervolgens ook die mobiele cameramast omver geduwd en hiervan de lens kapot getrapt. De rechtbank leidt tevens uit de bewijsmiddelen af dat verdachte samen met diezelfde groep vervolgens een mobiele cameramast aan het Groenedijkplein heeft vernield. De rechtbank acht derhalve de onder feit 2 tenlastegelegde openlijke geweldpleging wettig en overtuigend bewezen. 



Voor zover de verdediging heeft betoogd dat verdachte dient te worden vrijgesproken van openlijk geweld tegen de cameramast aan de Wensel Cobergherstraat, omdat hij de handeling van het trappen tegen de lens alleen zou hebben gepleegd, overweegt de rechtbank als volgt. Verdachte heeft deze handeling verricht enkele ogenblikken na het omver gooien van genoemde cameramast, waarbij verdachte als deel van de groep aanwezig was. Hierna heeft hij met die anderen de andere cameramast aan het Groenedijkplein vernield. Verdachte heeft de handeling van het trappen weliswaar alleen verricht, maar wel in de context van het plegen van de vernielingen als groep. De rechtbank is van oordeel dat de handeling van het geven van een trap tegen de lens hierdoor geplaatst dient te worden in het perspectief van de rellen die die avond plaatsvonden en waarbij verdachte deel uitmaakte van de groep die de tenlastegelegde vernielingen heeft gepleegd. Het is hierbij niet zozeer van belang welke geweldshandeling precies door welke verdachte is verricht. Vast is komen te staan dat het tenlastegelegde geweld is gepleegd, dat verdachte hieraan door onder meer te trappen een voldoende wezenlijke en significante bijdrage heeft geleverd en dat deze handeling van verdachte – gezien de camerabeelden waaruit volgt dat kort erna en kort ervoor sprake is van groepsgeweld – niet als een geïsoleerde handeling kan worden gezien, wat tot een vrijspraak voor openlijk geweld zou moeten leiden. Het verweer van de verdediging wordt dan ook verworpen. 




02/248830-20

Op 1 en 2 juli 2020 en op 19 september 2020 hebben in totaal drie overvallen plaatsgevonden waarbij lachgascilinders zijn buitgemaakt. Bij elke overval is het slachtoffer een bezorger van lachgas die na een telefonische bestelling op een afgesproken plaats is verschenen en beroofd. Andere overeenkomsten bij de overvallen zijn dat deze gepleegd zijn door meerdere daders en dat gebruik is gemaakt van een vuurwapen. De rechtbank overweegt over deze feiten het volgende.




feit 1 (onderzoek Kruth)

Verdachte heeft verklaard dat hij bij de overval op 19 september 2020 aanwezig was en dat [naam 2] toen is overvallen.
Slachtoffer [naam 2] heeft daarover het volgende verklaard. Hij werd die nacht rond 02:50 uur gebeld door een jongen die zich bij [voetbalvereniging] bevond en die 4 kilogram lachgas bestelde. [naam 2] is daarop met zijn bus naar de voetbalvereniging gereden en zag daar een rode Fiat en een zwarte Polo. Hij is in de richting van de Polo gereden, uitgestapt en zag toen een jongen zonder gezichtsbedekking die de bestelling kwam afnemen. [naam 2] wilde vervolgens de bus aan de achterzijde openen toen hij van achteren bij zijn nek werd vastgepakt en naar de grond werd getrokken. Terwijl de jongen zonder gezichtsbedekking een wapen op [naam 2] gericht hield, zijn andere jongens uit de Polo gestapt en hebben lachgasflessen uit de bus overgeladen in de Polo. Eén jongen is in de Polo blijven zitten. Getuige [getuige 1] die in de Fiat zat, heeft verklaard dat een geweer werd gericht op degene die op de grond lag. Naast lachgasflessen zijn een pet, slippers, een nektas met daarin € 800,- (waarvan € 500,- van zijn broer [naam 1] was) en een zwarte en een gele jas (merk: Peuterey) van [naam 2] weggenomen. Verder is nog een identiteitsbewijs weggenomen. Vervolgens zijn de overvallers met de Polo weggereden. 

            [naam 1] heeft verklaard dat zijn broertje (rechtbank: [naam 2] ) hem na de overval heeft gebeld. Hij is toen naar [naam 2] toegegaan en heeft het kenteken en de vluchtrichting van de Polo doorgegeven aan de politie. 



Om 03.18 uur werden verbalisanten naar de plaats gestuurd waar volgens een melding kort tevoren een lachgasverkoper is overvallen. Rijdend over de Graaf Hendrik III-laan in de richting van de Willem van Oranjelaan in Breda, zagen zij een zwarte Volkswagen Polo hen tegemoetkomen. Hierop keerden de verbalisanten, volgden zij de Polo en zagen zij dat het kenteken overeenkwam met het kenteken van de vluchtauto dat aan hen was doorgegeven. Toen de Polo op de Boeimeersingel vaart minderde, zagen de verbalisanten vier personen uit die auto wegrennen en hielden zij de bestuurder, [medeverdachte 1] , aan. In de Polo troffen zij een spijkerjas, een autosleutel, sandalen en dertien lachgasflessen aan. Kort hierna wees een krantenbezorger de verbalisanten in de richting van de nabijgelegen Markflat aan de Jan Nieuwenhuyzenstraat, waar hij een gele jas en een witte pet op de galerij had zien liggen.  [naam 1] heeft op foto’s de in de Polo aangetroffen slippers (ook aangeduid als sandalen) en een in de Markflat gevonden gele jas en wit petje herkend. Op het dak van deze flat werd even later [medeverdachte 2] aangetroffen en onder hem, op het gras bij die flat, vond de politie een zwart schoudertasje. Ook dat is door [naam 1] herkend. 
Verbalisant [verbalisant 2] heeft verdachte, [medeverdachte 3] en [medeverdachte 2] herkend op camerabeelden van die eerder genoemde Markflat. Zij - en een onbekend gebleven vierde man - komen in een tijdsbestek van 18 seconden - tussen 03:20:05 en 03:20:23 uur - de flat binnen. Eerst volgt de onbekend gebleven man verdachte wanneer hij de trap opgaat en kort daarna komen [medeverdachte 2] en [medeverdachte 3] de flat binnen, kijkt [medeverdachte 2] naar [medeverdachte 3] en wijst naar de trap, waarna ook zij samen de trap oplopen.
Rond 08.00 uur die ochtend trof een verbalisant op aanwijzingen van een getuige op het wegdek van de Graaf Hendrik III-laan een vuurwapen, zwart met bruine kolf, en munitie aan. Dit was op het punt op de vluchtroute waar de politie de Polo in het oog kreeg en ging achtervolgen. Uit onderzoek naar het wapen en de munitie blijkt dat deze echt zijn. Het aangetroffen vuurwapen vertoont grote overeenkomsten met op de telefoon van [medeverdachte 1] aangetroffen afbeeldingen, terwijl het een vrij specifiek vuurwapen is, gelet op de bruine kolf.
De verbalisant ziet op de camerabeelden dat [medeverdachte 2] naar verdachte keek en naar een trap in de flat wees en hij merkt daarbij op dat het leek alsof beiden elkaar kenden.



De rechtbank acht op grond van het voorgaande het medeplegen van de diefstal met geweld zoals tenlastegelegd onder feit 1 wettig en overtuigend bewezen.





feiten 2 en 3 (onderzoeken Épinal en Embrun) - Prokuratuur-verweer

De verdediging heeft onder verwijzing naar het Prokuratuur-arrest van het Hof van Justitie van de EU (ECLI: EU:C:2021:152) aangevoerd dat in deze zaken zonder voorafgaande toetsing door een rechterlijke instantie of onafhankelijke bestuurlijke entiteit toegang is verleend tot historische (telefoon)gegevens en anpr-gegevens, wat in strijd is met het Unierecht, en dat deze gegevens vervolgens in het strafrechtelijk onderzoek zijn gebruikt. 
Door het ontbreken van die voorafgaande, onafhankelijke toets is onduidelijk of de gegevens bruikbaar en betrouwbaar zijn, waarbij de verdediging wijst op het ontbreken van mutatienummers in het eindproces-verbaal. Subsidiair stelt de verdediging dat sprake is van een onherstelbaar vormverzuim en dat daardoor het recht op een eerlijk proces als bedoeld in artikel 6 van het Europees Verdrag voor de Rechten van de Mens en de fundamentele vrijheden (EVRM) is geschonden. Het gevolg van zowel het primaire als het subsidiaire standpunt is dat de gegevens van het bewijs moeten worden uitgesloten. Het dan nog resterende bewijs is onvoldoende om het tenlastegelegde onder feit 2 en 3 wettig en overtuigend te bewijzen, zodat verdachte daarvan moet worden vrijgesproken. 



De officier van justitie heeft zich op het standpunt gesteld dat de rechtbank kan volstaan met de enkele vaststelling dat er sprake is van een vormverzuim.



De rechtbank overweegt als volgt. Uit het zogeheten Prokuratuur-arrest van het Hof van Justitie van de Europese Unie (HvJ EU) van 2 maart (ECLI:EU:C:2021:152) volgt dat het voor strafrechtelijke doeleinden verlenen van toegang tot de in het arrest bedoelde communicatiegegevens slechts is toegestaan in het kader van procedures - voor zover ter beoordeling van deze zaak relevant -  ter bestrijding van zware criminaliteit. Daarvan is, zoals ook door de verdediging erkend, in dit geval sprake.
Verder volgt uit het arrest van het HvJ EU dat het aan de nationale wetgever is om de voorwaarden vast te stellen waaronder de aanbieders van elektronische communicatiediensten aan de bevoegde nationale instanties toegang moeten verlenen tot de persoonsgegevens waarover zij beschikken. Van belang is dat die toegang onderworpen is aan een voorafgaande toetsing door een rechterlijke instantie of een andere onafhankelijke bestuurlijke entiteit. Gelet op de vereiste onafhankelijkheid mag de instantie die die toetsing verricht niet betrokken zijn bij de uitvoering van het betrokken strafrechtelijke onderzoek en moet zij neutraal zijn ten opzichte van de partijen in de strafprocedure. Dat is niet het geval bij een Openbaar Ministerie dat strafrechtelijke onderzoeken leidt en in voorkomend geval ook optreedt als openbaar aanklager tijdens strafprocedures. Een latere toetsing van het besluit van de officier van justitie is niet voldoende om aan het onafhankelijkheidsvereiste te voldoen, omdat de controle door een onafhankelijke autoriteit moet plaatsvinden voorafgaand aan de machtiging.



In de zaken van verdachte zijn voor meerdere telefoonnummers en imei-nummers  vorderingen tot verstrekking van de verkeers- en locatiegegevens afgegeven, voor periodes variërend van enkele dagen tot zes maanden. Die vorderingen zijn gedaan in overeenstemming met de voorschriften uit het Wetboek van Strafvordering, maar hadden 

- gelet op het hiervoor geschetste toetsingskader - achteraf gezien niet door een officier van justitie gevorderd mogen worden zonder voorafgaande onafhankelijke toetsing door een rechterlijke instantie of een onafhankelijke bestuurlijke entiteit. De gegevens die op grond van deze vorderingen zijn verstrekt, zijn daarom onrechtmatig verkregen.


Vervolgens moet worden nagegaan welke rechtsgevolgen moeten worden verbonden aan dit vormverzuim. Het HvJ EU heeft in het arrest La Quadrature du Net e.a. van 6 oktober 2020 een beoordelingskader gegeven voor de vraag hoe omgegaan moet worden met processen-verbaal die zijn opgesteld op basis van informatie die in strijd met de voorschriften van het Unierecht zijn verkregen. Het HvJ EU overweegt daarin dat het volgens het beginsel van procedurele autonomie een zaak van het nationale recht is om de regels vast te stellen met betrekking tot de toelaatbaarheid van (onrechtmatig verkregen) informatie/bewijs, met dien verstande dat deze regels moeten voldoen aan het Unierechtelijke gelijkwaardigheidsbeginsel en doeltreffendheidsbeginsel. De rechtbank zal daarom aansluiting zoeken bij het beoordelingskader van artikel 359a van het Wetboek van Strafvordering.



In zijn arrest van 1 december 2020 (ECLI:NL:HR:2020:1889) overweegt de Hoge Raad dat aan de rechtspraak over de verschillende in artikel 359a Sv genoemde rechtsgevolgen als uitgangspunt ten grondslag ligt dat het rechtsgevolg in verhouding moet staan tot de aard en de ernst van het vormverzuim en het door de verdachte als gevolg van het vormverzuim geleden nadeel. Dat betekent tevens dat, waar mogelijk, wordt volstaan met het – vanuit het perspectief van de met vervolging en berechting van strafbare feiten gemoeide belangen bezien – minst verstrekkende rechtsgevolg.



Naar het oordeel van de rechtbank is de verdediging in de gelegenheid geweest om doeltreffend commentaar te leveren op de voorhanden zijnde bewijsmiddelen, waaronder de betreffende gegevens, en is het recht van hoor en wederhoor geëerbiedigd zodat van een inbreuk op artikel 6 EVRM geen sprake is. Ook is de inbreuk van de in artikel 8 EVRM gewaarborgde privacyrechten niet zo aanzienlijk geweest dat bewijsuitsluiting het enig passende rechtsgevolg is. Niet kan immers worden gezegd dat op grond van de verstrekte historische verkeersgegevens een min of meer compleet beeld van het privéleven van verdachte is verkregen. Voor het overige is door de verdediging niet onderbouwd, noch is op andere wijze daarvan gebleken, welk concreet nadeel verdachte van de inbreuk op zijn privéleven heeft ondervonden. Tot slot merkt de rechtbank op dat de enkele stelling dat de helft van de mutatienummers ontbreekt, niet zonder meer tot het oordeel leidt dat de (wel) in het dossier opgenomen informatie niet bruikbaar noch betrouwbaar zou zijn. De rechtbank acht in dat verband mede van belang dat onduidelijk is gebleven welke informatie volgens de verdediging als zodanig zou moeten worden aangemerkt. 



Voorgaande brengt met zich dat de rechtbank zal volstaan met de constatering dat er sprake is van een vormverzuim zonder dat daar een rechtsgevolg aan wordt verbonden.




feit 2 (onderzoek Épinal) - bewijsoverwegingen

Getuige [getuige 2] , eigenaar van het bedrijf [bedrijf 1] , heeft verklaard dat hij op 2 juli 2020 via het telefoonnummer eindigend op - [telefoonnummer 1] een bestelling van vier kilogram lachgas en twee flessen drank ontving. Aangever [naam 3] heeft verklaard dat hij het verzoek van zijn baas [getuige 2] kreeg om de bestelling te bezorgen. De afleverlocatie was het parkeerterrein van [voetbalvereniging] Breda. Toen [naam 3] daar aankwam, zag hij dat een tengere man van begin 20, 1.80 meter lang en met kort, opgeschoren zwart haar en een snorretje al uit een geparkeerde auto was gestapt en op hem afkwam. Deze man vroeg [naam 3] waar het lachgas en de drank waren en voordat [naam 3] antwoord gaf, riep de man iets in een buitenlandse taal in de richting van de geparkeerde auto. [naam 3] antwoordde dat de spullen onder zijn stoel lagen, waarna een tweede man uit de geparkeerde auto kwam, zijn capuchon op deed en uit zijn binnenzak een vuurwapen haalde. De man laadde het vuurwapen door door het bovenste gedeelte naar achteren te trekken, waarbij [naam 3] ook een metaalachtig klikgeluid hoorde, en richtte het vervolgens op [naam 3] . Vervolgens begon de man te schelden in de richting van [naam 3] en sloegen beide mannen op [naam 3] in. [naam 3] belandde op de grond. Er voegde zich nog een derde persoon bij de belagers die meerdere malen tegen [naam 3] hoofd schopten. [naam 3] wist zich hieraan te ontworstelen, vluchtte, viel tijdens zijn vlucht en werd nogmaals getrapt en wist uiteindelijk te ontkomen. Na ziekenhuisbezoek vond hij zijn auto terug en zag dat de lachgastanks, flessen drank en zijn portemonnee waren verdwenen.



Bij de bestelling op 2 juli 2020 werd het telefoonnummer eindigend op - [telefoonnummer 1] in combinatie met de telefoon met imei-nummer eindigend op - [imei-nummer] gebruikt. Een dag eerder, op 1 juli 2020, is lachgas besteld met het telefoonnummer eindigend op - [telefoonnummer 2] in combinatie met hetzelfde imei-nummer. Na die bestelling op 1 juli is op vergelijkbare wijze de bezorger van het lachgas overvallen. Verdachte wordt bij feit 3 ook van die overval beschuldigd (onderzoek Embrun). 
Uit de historische verkeersgegevens van imei-nummer - [imei-nummer] blijkt dat in de desbetreffende telefoon in de periode van 17 januari 2020 tot en met 17 juli 2020 vijf telefoonnummers zijn gebruikt: [telefoonnummer 1] , [telefoonnummer 2] , [telefoonnummer 3] , [telefoonnummer 4] en [telefoonnummer 5] . Uit de belcontacten zoals deze blijken uit de historische gegevens van deze telefoonnummers valt af te leiden dat vier van de vijf telefoonnummers veel gezamenlijke belcontacten hebben, waaronder familieleden van verdachte. Daarbij komt dat voor telefoonnummer - [telefoonnummer 4] beltegoed is betaald vanaf een rekening op naam van de stiefmoeder van verdachte en voor telefoonnummer - [telefoonnummer 5] het beltegoed is opgewaardeerd met een e-voucher die is aangekocht door verdachte, zo heeft de politie op camerabeelden gezien.
Daarnaast is uit een vergelijking van het imei-nummer met anpr-gegevens van de Renault Megane, die op 1 juli 2020 (onderzoek Embrun) door de politie is gecontroleerd en waarin toen verdachte zat, af te leiden dat de telefoon met het imei-nummer zich op de middag van 2 juli 2020 in genoemde auto bevond.



Op basis van voornoemde feiten en omstandigheden in samenhang bezien, concludeert de rechtbank dat verdachte op 2 juli 2020 in Breda, met behulp van een vuurwapen en samen met twee andere personen, [naam 3] heeft overvallen. 




Feit 3 (onderzoek Embrun)- bewijsoverwegingen

Aangever [naam 4] heeft verklaard dat hij op 30 juni 2020 in de avond per sms een bestelling voor 6 kilogram lachgas ontving. Enkele uren later ontving hij een sms met daarin de locatie van de Standhazensedijk in Geertruidenberg waar de levering moest plaatsvinden. Op 1 juli 2020 omstreeks 00.10 uur, reed [naam 4] op deze dijk en zag hij een donkere vijfdeurs Renault Megane model station. Toen hij naar zijn kofferbak liep, stapten twee mannen uit de Megane en even later nog één. De eerste droeg op dat moment een bivakmuts over zijn hoofd, de tweede een capuchon en was kleiner dan [naam 4] eigen lengte van 1.90 meter.
De eerste twee personen riepen naar [naam 4] dat hij op de grond moest gaan liggen waarna een worsteling ontstond. Hierbij wist [naam 4] zich los te rukken en zag hij vervolgens dat één van de personen een vuurwapen vasthield. [naam 4] rende daarop weg en hoorde een knal en zag een lichtflits. Nadat hij richting een weiland was gerend en daarbij in een sloot terecht was gekomen, zag [naam 4] dat de persoon met het wapen terugliep naar de Megane waarna de Megane wegreed. Teruggekomen bij zijn auto zag [naam 4] dat er ruiten kapotgeslagen waren, dat één van zijn telefoons en twee lachgascilinders waren meegenomen. [naam 4] heeft later verklaard dat ook een jas, een zonnebril van en airpods zijn verdwenen en dat zijn rechterschouder en nek pijn doen als gevolg van de worsteling.



Omstreeks 00.30 uur die nacht zagen verbalisanten in Breda op de Groenedijk in de richting van de Terheijdenseweg een zwarte personenauto met gedoofde verlichting de rijsnelheid verhogen. Zij volgden de auto tot op een parkeerterrein naast de Terheijdenseweg en zagen vervolgens dat het een Renault Megane betrof waaruit een in zwart met capuchon geklede persoon van ongeveer 1.75 / 1.80 meter lang uitstapte en wegrende. Twee andere personen stapten ook uit en bleven staan. Zij bleken na controle te zijn verdachte en [medeverdachte 2] . [medeverdachte 2] is ongeveer 1.80 meter lang en was op dat moment ook in het zwart gekleed met een capuchon. Verdachte en [medeverdachte 2] wilden niet zeggen wie de weggerende persoon was. 



Uit bevindingen van de politie blijkt dat de afstand van de Standhazensedijk in Geertruidenberg naar de Groenedijk in Breda 21,7 kilometer is en met inachtneming van de maximumsnelheid in 22 minuten te bereizen is.



Uit onderzoek naar de historische gegevens en zendmastgegevens van het telefoonnummer eindigend op - [telefoonnummer 2] , waarmee volgens [naam 4] de lachgasbestelling is geplaatst, blijkt dat met dat telefoonnummer contact is opgenomen met het telefoonnummer van verdachtes tante, [naam 6] , en met het telefoonnummer dat in de Basis Voorziening Handhaving was gekoppeld aan [medeverdachte 2] voornoemd. Eerstgenoemd telefoonnummer straalde op 30 juni 2020 diverse zendmasten in Breda aan en om 23.54 uur en op 1 juli 2020 om 00.17 uur straalde het de zendmast aan de Burgemeester Allardstraat in Geertruidenberg aan.
Daarnaast heeft het opsporingsonderzoek naar feit 2 (onderzoek Epinal) uitgewezen dat het telefoonnummer - [telefoonnummer 2] ten tijde van feit 3 in een telefoon zat met een imei-nummer dat eindigt op - [imei-nummer] en waarin vier aan verdachte te linken telefoonnummers hebben gezeten.



Voornoemde omstandigheden zijn redengevend voor het bewijs. Verdachte heeft hiervoor geen redelijke, die redengevendheid ontzenuwende verklaring afgelegd. De rechtbank zal dit in haar overwegingen betrekken. 



Op basis van voornoemde feiten en omstandigheden in samenhang bezien, concludeert de rechtbank dat verdachte,  [medeverdachte 2] en een derde, onbekend gebleven persoon op 1 juli 2020 in Geertruidenberg met behulp van een vuurwapen [naam 4] hebben overvallen, waarna zij naar Breda reden. De bestelling is gedaan vanaf een telefoonnummer dat aan verdachte is te koppelen. Het door [naam 4] beschreven aantal van drie overvallers komt overeen met het aantal van drie personen dat even later door de politie wordt gezien, bij de door zowel [naam 4] als de politie beschreven Renault Megane. De genoemde tijdstippen van de overval en de politiecontrole zijn dusdanig dat het afleggen van de route tussen de plaats delict en de Groenedijk in Breda daar binnen past. 




02/166439-21


feiten 1 en 2

Uit de bewijsmiddelen leidt de rechtbank af dat verdachte op zowel 30 maart 2020 als 17 augustus 2020 zich de toegang tot eetcafé [eetcafe] in Breda heeft verschaft door het rolluik voor de voordeur omhoog te duwen - en op 17 augustus 2020 ook het glas van deze voordeur te breken - waarna hij in het eetcafé twee gokkasten heeft opengebroken en geld hieruit heeft weggenomen. 



De verdediging heeft ten aanzien van de verdenking van de diefstal op 30 maart 2020 betoogd dat het spoor dat naar verdachte leidt - de in één van de gokkasten aangetroffen pet met daarop dna van verdachte - een verplaatsbaar object is, en dat op grond daarvan niet kan worden vastgesteld dat verdachte degene is geweest die die diefstal heeft gepleegd. 
Dit verweer verwerpt de rechtbank gelet op het volgende. 



Op zowel 30 maart 2020 als 17 augustus 2020 is tot het bedrijfspand op eenzelfde wijze toegang verschaft door de dader, namelijk door het omhoog duwen van het rolluik voor de voordeur. Vervolgens zijn op beide data twee gokkasten opengebroken en is daaruit geld weggenomen. Hier komt bij dat na beide inbraken sporen zijn aangetroffen die leiden naar verdachte. Op 30 maart 2020 is namelijk de genoemde pet met daarop dna van verdachte aangetroffen in een door de dader opengebroken gedeelte van een gokkast, en op 17 augustus 2020 is op een scherf van het gebroken glas van de voordeur een vingerafdruk van verdachte aangetroffen. Deze omstandigheden in onderlinge samenhang bezien zijn redengevend voor het bewijs. Bij de beoordeling van de rechtbank speelt voorts een rol dat verdachte geen aannemelijke, die redengevendheid ontzenuwende verklaring heeft gegeven. 



De rechtbank acht gelet op voorgaande de diefstallen door middel van braak zoals tenlastegelegd onder feit 1 en feit 2 wettig en overtuigend bewezen. 




02/186426-21

De rechtbank leidt uit de bewijsmiddelen af dat verdachte op meerdere momenten in augustus 2020 en september 2020 met een Volkswagen Polo (kenteken [kenteken] ) bij diverse tankstations benzine heeft getankt, waarna hij is weggereden zonder deze benzine te betalen. Uit de bewijsmiddelen blijkt dat verdachte op de volgende data de volgende hoeveelheden benzine heeft weggenomen bij genoemde tankstations.



Op 27 augustus 2020 39,73 liter benzine bij [tankstation 1] ; 


Op 1 september 2020 19,77 liter benzine bij [tankstation 2] ;


Op 2 september 2020 31,24 liter benzine bij [tankstation 3] ;


Op 9 september 31,28 liter benzine bij [tankstation 4] . 




De rechtbank acht genoemde diefstallen wettig en overtuigend bewezen. Ten aanzien van de tenlastegelegde benzinediefstallen op 28 en 30 augustus 2020 overweegt de rechtbank dat uit het dossier niet is af te leiden dat verdachte degene is geweest die deze diefstallen heeft gepleegd, aangezien er zich geen foto’s van deze diefstallen in het dossier bevinden en derhalve ook geen herkenning van verdachte heeft kunnen plaatsvinden. De rechtbank zal verdachte hiervan partieel vrijspreken. 





4.4


De bewezenverklaring

De rechtbank acht wettig en overtuigend bewezen dat verdachte 




02/058673-21


1 

op 31 december 2019 te Breda,  tezamen en in vereniging met anderen,  meerdere goederen te weten: 
een wasrek en twee banden en twee tapijten en drie boodschappentassen met daarin gereedschap en een stoel en een dakkoffer die aan [naam 5] toebehoorden, heeft weggenomen met het oogmerk om het zich wederrechtelijk toe te eigenen, terwijl verdachte en zijn mededaders zich de toegang tot de plaats van het misdrijf hebben verschaft door middel van braak; 


2 
op 31 december 2019 te Breda, openlijk, te weten, aan de Wensel Cobergherstraat, in vereniging geweld heeft gepleegd tegen meerdere goederen te weten een mobiele cameramast merk De Groot, type VMCU114 en een mobiele cameramast merk De Groot, type VMU116 en  hekken, door meermalen aan de hekken rondom voornoemde mobiele cameramasten te trekken en open te maken en tegen voornoemde mobiele cameramasten te duwen en voornoemde mobiele cameramasten om te gooien en tegen de cameralens te trappen; 



02/248830-20


1op 19 september 2020 te Breda tezamen en in vereniging met anderen, dertien flessen lachgas en een nektasje (inhoudende circa 800 euro) en een pet en een paar sandalen en twee jassen en een identiteitsbewijs en een sleutel, die aan een ander dan aan verdachte en/of zijn mededaders toebehoorden, heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan en vergezeld van geweld en bedreiging met geweld tegen [naam 2] , gepleegd met het oogmerk om die diefstal voor te bereiden of gemakkelijk te maken, door

-die [naam 2] bij zijn nek vast te pakken en die [naam 2] vervolgens naar de grond te werken en
-een vuurwapen, op die [naam 2] te richten;


2op 2 juli 2020 te Breda, aan de openbare weg Ruitersboslaan, tezamen en in vereniging met anderen, met het oogmerk van wederrechtelijke toeëigening heeft weggenomen twee flessen lachgas en twee flessen drank en een portemonnee met inhoud, toebehorende aan [bedrijf 1] en/of M. [naam 3] , welke diefstal werd voorafgegaan en vergezeld van geweld en bedreiging met geweld tegen die [naam 3] , gepleegd met het oogmerk om die diefstal voor te bereiden en gemakkelijk te maken, welk geweld en welke bedreiging met geweld hierin bestonden dat hij, verdachte en/of zijn mededaders op die [naam 3] zijn afgelopen en een op een vuurwapen gelijkend voorwerp op die [naam 3] hebben gericht en daarbij een doorladende beweging met dat op een vuurwapen gelijkend voorwerp hebben gemaakt en vervolgens die [naam 3] meermalen tegen diens hoofd en lichaam hebben geschopt en geslagen;

3op 1 juli 2020 te Geertruidenberg, op de openbare weg Standhazensedijk, tezamen en in vereniging met anderen, met het oogmerk van wederrechtelijke toeëigening heeft weggenomen twee lachgascilinders en een telefoon merk Motorola en een jas en een zonnebril en airpods, toebehorende aan E.R. [naam 4] , welke diefstal werd voorafgegaan en vergezeld van geweld en bedreiging met geweld tegen die [naam 4] , gepleegd met het oogmerk om die diefstal voor te bereiden en gemakkelijk te maken, welk geweld en bedreiging met geweld hierin bestonden dat hij, verdachte en/of zijn mededaders op die [naam 4] zijn afgerend en tegen die [naam 4] – zakelijk weergegeven –hebben geroepen dat hij op de grond moest gaan liggen en die [naam 4] bij zijn rechterschouder, hebben vastgepakt en een vuurwapen, aan die [naam 4] hebben getoond en dit vuurwapen, hebben afgevuurd en diverse ruiten van de auto van die [naam 4] hebben kapot vernield;


02/166439-21

1
omstreeks 30 maart 2020 te Breda een geldbedrag,  dat aan [naam 7] , toebehoorde heeft weggenomen met het oogmerk om  het zich wederrechtelijk toe te eigenen, terwijl verdachte zich de toegang tot de plaats van het misdrijf heeft verschaft en dat weg te nemen goed onder zijn bereik heeft gebracht door middel van braak;



2
op 17 augustus 2020 te Breda een geldbedrag,  dat aan [naam 7] , toebehoorde heeft weggenomen met het oogmerk om het  zich wederrechtelijk toe te eigenen, terwijl verdachte zich de toegang tot de plaats  van het misdrijf heeft verschaft en dat weg te nemen goed onder zijn bereik heeft gebracht door middel van braak;




02/186426-21

op meerdere tijdstippen, in de periode van 27 augustus 2020 tot en met 9 september 2020 in na te noemen plaatsen, telkens een hoeveelheid brandstof, toebehorende aan na te noemen rechthebbenden,  heeft weggenomen met het oogmerk om het zich wederrechtelijk toe te eigenen:

- bij tankstation [tankstation 1] (Zevenbergen, gemeente Moerdijk) 29,73 liter benzine, en,
- bij tankstation [tankstation 2] (te Breda), 19,77 liter benzine, en,
- bij tankstation [tankstation 3] (te Breda) 31,24 liter benzine, en
- bij tankstation [tankstation 4] (te Breda) 31,28 liter benzine.


Voor zover er in de tenlastelegging kennelijke taal- en/of schrijffouten voorkomen, zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte op te leggen, met inachtneming van toepassing van het jeugdstrafrecht, een jeugddetentie voor de duur van 118 dagen, met aftrek van het voorarrest, en een jeugddetentie van twaalf maanden voorwaardelijk, met een proeftijd van twee jaar. Daarnaast vordert de officier van justitie aan verdachte op te leggen een taakstraf van 200 uren. De officier van justitie vordert als bijzondere voorwaarden aan verdachte op te leggen begeleiding door de jeugdreclassering, hulpverlening van Up 2 You en Stichting Open Door. 



6.2


Het standpunt van de verdediging

De verdediging heeft bepleit dat het jeugdstrafrecht moet worden toegepast. De jeugdige persoonlijkheid van verdachte en de ontwikkelingsfase waarin verdachte zich bevindt, geven daartoe aanleiding. Verdachte heeft baat bij een strak georganiseerde setting met veel toezicht. 



6.3


Het oordeel van de rechtbank

Verdachte heeft zich in 2019 op oudejaarsavond samen met anderen in de wijk Hoge Vucht schuldig gemaakt aan diefstal met braak en heeft daarbij diverse spullen van [naam 5] vernield, weggenomen en in brand gestoken. Verdachte heeft diezelfde avond samen met anderen ook cameramasten vernield. Deze handelingen van verdachte en de groep waarin hij opereerde, hebben bij buurtbewoners gevoelens van onveiligheid verder aangewakkerd op een avond die in de wijk al in het teken stond van rellen. Verdachte heeft ter zitting zijn gedrag verklaard als meeloopgedrag. Hieruit leidt de rechtbank af dat verdachte niet heeft stilgestaan bij de gevolgen van zijn handelen. Pas toen hij zichzelf herkende op beelden van het geweld die publiekelijk werden getoond is hij zich na overleg met zijn vader gaan melden.



Verdachte heeft zich in april en augustus 2020 ook schuldig gemaakt aan twee inbraken in café [eetcafe] waarbij hij beide keren onder meer speelautomaten heeft vernield en het geld daaruit heeft weggenomen. De schade was steeds aanzienlijk. Verdachte heeft over beide inbraken geen verklaring willen afleggen. Bij deze vermogensdelicten is het niet gebleven, omdat verdachte eind augustus en begin september 2020 viermaal brandstof heeft getankt zonder te betalen. Verdachte heeft ter zitting één van de brandstofdiefstallen bekend. Van de andere brandstofdiefstallen heeft hij verklaard niets af te weten. De rechtbank stelt vast dat verdachte slechts die brandstofdiefstal heeft bekend waarin hij gezien het voorhanden zijnde bewijs niet anders kon. Verdachte heeft voor de desbetreffende pomphouders financiële schade en overlast veroorzaakt. Zijn handelen getuigt bovendien van een gebrek aan respect voor het eigendomsrecht van een ander. Verdachte heeft bij de rechtbank niet de indruk gewekt dat hij berouw heeft van dit feit noch van enig ander feit waarover hij wel verklaringen heeft afgelegd.



Verdachte heeft zich tot slot in juli en september 2020 samen met anderen schuldig gemaakt aan drie brutale, gewapende overvallen op lachgasverkopers [naam 4] , [naam 3] en [naam 2] . Verdachte heeft samen met zijn medeverdachten steeds in de nachtelijke uren afgesproken om lachgasflessen ‘te kopen’. Daarbij hebben zij de slachtoffers, die steeds alleen waren, op afgelegen plaatsen opgewacht en hen bij aankomst naar de grond gewerkt en een vuurwapen op hen gericht (en in het geval van [naam 4] daar ook daadwerkelijk mee geschoten), om er vervolgens met het lachgas en diverse andere goederen vandoor te gaan.  Dat moet voor de slachtoffers bijzonder traumatisch zijn geweest. Zo blijkt uit de toelichting op de schadevergoedingsvordering van [naam 2] dat hij werd overdonderd en doodsangsten heeft uitgestaan tijdens de overval. Hij voelde zich ook machteloos omdat hij werd bedreigd met een vuurwapen en dacht dat hij zou worden doodgeschoten of ontvoerd. Hij heeft nog steeds nachtmerries waarin hij droomt dat hij wordt doodgemaakt. Deze gevolgen moeten voor verdachte en zijn medeverdachten voorzienbaar zijn geweest, maar dat heeft hen kennelijk niet weerhouden van de overval. De buit waar zij op uit waren, telde blijkbaar zwaarder. 



Uit het rapport van de Raad voor de Kinderbescherming van 8 februari 2022 volgt onder meer dat verdachte is gestopt met zijn stukadoorsopleiding. Het gebrek aan dagbesteding en verdachtes beïnvloedbaarheid vormen een belangrijke risicofactor voor het gevaar voor herhaling. Er is hulpverlening door Up 2 You om verdachtes zelfredzaamheid te vergroten, om hem te leren zijn emoties te reguleren en om ondersteuning te bieden bij praktische en financiële zaken. Verdachte heeft deze hulp nog steeds nodig. Ter zitting heeft de jeugdreclasseerder toegelicht dat de eerder geadviseerde gedragsbeïnvloedende maatregel - met name vanwege de verstreken tijd - niet langer passend wordt gevonden. De Raad adviseert aan verdachte op te leggen een werkstraf in combinatie met voorwaardelijke jeugddetentie, met als bijzondere voorwaarden actieve inzet van verdachte voor het vinden van school, werk en/of dagbesteding, begeleiding door de jeugdreclassering en openstelling door verdachte voor hulpverlening van Up 2 You en Stichting Open Door. 
De rechtbank zal gelet op het voorgaande het jeugdstrafrecht toepassen. 



Bij haar beslissing over de strafmaat zoekt de rechtbank aansluiting bij de binnen de rechtspraak ontwikkelde oriëntatiepunten voor straftoemeting van minderjarigen. Ook zal de rechtbank rekening houden met het strafblad van verdachte waaruit blijkt dat verdachte al meerdere keren is veroordeeld voor het plegen van vermogensdelicten en artikel 63 van het Wetboek van Strafrecht van toepassing is.



Alles afwegend acht de rechtbank, met de officier van justitie, jeugddetentie voor de duur van 113 dagen, met aftrek van voorarrest, daarnaast jeugddetentie voor de duur van twaalf maanden voorwaardelijk met een proeftijd van twee jaar en een taakstraf van 200 uren passend en geboden. Het voorwaardelijke strafdeel dient als waarschuwing aan verdachte, om te voorkomen dat hij zich opnieuw schuldig maakt aan strafbare feiten. De rechtbank zal als bijzondere voorwaarden opleggen begeleiding door de jeugdreclassering en begeleiding door Up 2 You en Stichting Open Door.






7De benadeelde partij


02/058673-21  


feit 1 - [naam 5]
De benadeelde partij [naam 5] vordert een schadevergoeding voor feit 1. Hij heeft echter geen bedrag ingevuld in zijn verzoek tot schadevergoeding. Wel heeft hij verwezen naar de goederenbijlage bij zijn aangifte, waarop de gestolen goederen zijn vermeld, waarbij hij opmerkt dat hij niet meer weet hoeveel de goederen hebben gekost. De rechtbank vat dit op als een verzoek aan de rechtbank om de schade te schatten. 



De rechtbank heeft hiervoor overwogen dat bewezen kan worden verklaard dat verdachte dit feit heeft gepleegd. Dit betekent ook dat verdachte onrechtmatig heeft gehandeld tegenover de benadeelde partij en dat hij verplicht is de schade van de benadeelde partij te vergoeden. 
De rechtbank schat de materiele schade op een bedrag van € 250,00, en acht dit toewijsbaar. 
Deze schade staat ook in een voldoende verband met het bewezenverklaarde handelen van verdachte, zodat ook sprake is van schade die een rechtstreeks gevolg is van het bewezenverklaarde feit.



De rechtbank zal tevens de schadevergoedingsmaatregel opleggen tot betaling van het toegekende schadebedrag. Dit betekent dat het CJIB de inning zal verzorgen en dat bij niet betaling vervangende jeugddetentie kan worden toegepast.



De rechtbank stelt vast dat verdachte het strafbare feit samen met anderen heeft gepleegd en dat zij naar burgerlijk recht hoofdelijk aansprakelijk zijn voor de gehele schade. Daarom zal de rechtbank de vordering en de schadevergoedingsmaatregel hoofdelijk toewijzen. Dit betekent dat verdachte niet meer hoeft te betalen voor zover het bedrag door één of meer mededaders is betaald, en andersom.




02/248830-20 


feit 1 –  [naam 1]

De benadeelde partij [naam 1] vordert een schadevergoeding van € 7.324,- voor feit 1, waarvan € 5.500,- immateriële schade betreft en € 1.824,- materiële schade.



De rechtbank overweegt dat [naam 1] geen direct slachtoffer is bij feit 1. Niet hij maar zijn broertje [naam 2] werd immers overvallen. De rechtbank is daarom van oordeel dat voldoende verband tussen de gestelde immateriële schade en het bewezenverklaarde handelen van verdachte ontbreekt, zodat geen sprake is rechtstreeks toegebrachte schade.  De benadeelde partij zal daarom niet-ontvankelijk worden verklaard in dit deel van de vordering.



De rechtbank overweegt verder dat dat de behandeling van het materiële gedeelte van de vordering een onevenredige belasting van het strafgeding oplevert. Er bestaat onduidelijkheid over diverse posten. Zo is onduidelijk of en zo ja welk deel van het weggenomen geldbedrag de benadeelde partij inmiddels heeft teruggekregen en is onduidelijk hoe de rechtbank de post met kosten van een id-bewijs van een derde precies moet begrijpen. De benadeelde partij is niet ter zitting aanwezig geweest om de vordering toe te lichten. De aangifte waarin de materiële posten voor het eerst zijn genoemd is bovendien gedeeltelijk in strijd met de waarheid gedaan en de verdediging heeft de posten ook gemotiveerd betwist. Gelet op het voorgaande zal de benadeelde partij niet-ontvankelijk worden verklaard in dit gedeelte van de vordering. De vordering kan bij de burgerlijke rechter worden aangebracht.




feit 1 – [naam 2]

De benadeelde partij [naam 2] vordert een schadevergoeding van € 5.800,- voor feit 1, waarvan € 5.500,- immateriële schade betreft en € 300,- materiële schade.



De rechtbank heeft hiervoor overwogen dat bewezen kan worden verklaard dat verdachte dit feit heeft gepleegd. Dit betekent ook dat verdachte onrechtmatig heeft gehandeld tegenover de benadeelde partij en dat hij verplicht is de schade van de benadeelde partij te vergoeden. 



Een vergoeding voor immateriële schade kan slechts worden toegekend in één van de in artikel 6:106 BW genoemde gevallen. De vraag die in dit concrete geval voorligt is of de benadeelde partij ‘op andere wijze’ in de persoon is aangetast. Daarvan is in ieder geval sprake als de benadeelde partij geestelijk letsel heeft opgelopen. Daarnaast kunnen de aard en de ernst van de normschending en van de gevolgen daarvan voor de benadeelde meebrengen dat van aantasting in de persoon ‘op andere wijze’ sprake is. In zo’n geval zal degene die zich hierop beroept de aantasting in zijn persoon met concrete gegevens moeten onderbouwen. Dat is slechts anders indien de aard en de ernst van de normschending meebrengen dat de in dit verband nadelige gevolgen daarvan voor de benadeelde zo voor de hand liggen, dat een aantasting in de persoon kan worden aangenomen. 
Gelet op de omstandigheid dat de benadeelde partij in dit concrete geval door meerdere personen in het donker en op een afgelegen plek is overvallen en daarbij met een vuurwapen is bedreigd en gelet op onder meer de angstklachten als gevolg daarvan, acht de rechtbank het zeer aannemelijk dat de overval een grote impact op het slachtoffer heeft gehad. Redelijkerwijs kan dan ook worden verondersteld dat sprake is geweest van een schokkende ervaring, waarmee de rechtbank van oordeel is dat sprake is geweest van een aantasting in de persoon ‘op andere wijze’.



Op grond van het voorgaande, zal de rechtbank de immateriële schade naar maatstaven van billijkheid begroten op € 2.500,00,-. Wat betreft het meer of anders gevorderde zal de benadeelde partij niet-ontvankelijk worden verklaard in zijn vordering, nu de behandeling van dat deel van de vordering naar het oordeel van de rechtbank een onevenredige belasting van het strafgeding oplevert. Dat deel van de vordering kan bij de burgerlijke rechter worden aangebracht.



De rechtbank is daarnaast van oordeel dat het materiële schadebedrag voldoende is onderbouwd. Uit de verklaring van de benadeelde partij, afgelegd bij de rechter-commissaris, volgt dat van het contante geld dat hem bij feit 1 is afgenomen € 300,- aan hem zelf toebehoorde. 



In totaal zal de rechtbank dan ook een bedrag toewijzen van € 2.800,-. Deze schade staat ook in een voldoende verband met het bewezenverklaarde handelen van verdachte, zodat ook sprake is van schade die rechtstreeks is toegebracht door het bewezenverklaarde feit.



De rechtbank zal tevens de schadevergoedingsmaatregel opleggen tot betaling van het toegekende bedrag. Dit betekent dat het CJIB de inning zal verzorgen en dat bij niet betaling gijzeling kan worden toegepast als dwangmiddel.



De rechtbank stelt vast dat verdachte het strafbare feit samen met anderen heeft gepleegd, zodat zij naar burgerlijk recht hoofdelijk aansprakelijk zijn voor de gehele schade. Daarom zal de rechtbank de vordering en de schadevergoedingsmaatregel hoofdelijk toewijzen. Dit betekent dat verdachte niet meer hoeft te betalen voor zover het bedrag door één of meer mededaders is betaald, en andersom.




02/166439-21 


feiten 1 en 2 – [bedrijf 2]

De benadeelde partij [bedrijf 2] vordert middels twee afzonderlijke verzoeken tot schadevergoeding € 2.836,81 en € 2.636,80 aan materiële schade voor feiten 1 en 2. Beide verzoeken worden gedaan namens een natuurlijk persoon, Als natuurlijk persoon staat genoemd [bedrijf 2] . Hierover wordt weer aangegeven dat het een eenmanszaak betreft. Beide verzoeken zijn vervolgens ondertekend door [naam 8] . 



De rechtbank kan uit de verzoeken niet afleiden wie degene is die de daadwerkelijke schade heeft geleden en namens wie er wordt gevorderd. De rechtbank is van oordeel dat de behandeling van deze vordering een onevenredige belasting van het strafgeding oplevert, omdat voor beantwoording van deze vraag nader onderzoek nodig is en de behandeling van de onderhavige strafzaak, waarin meerdere parketnummers zijn gevoegd, reeds eerder is uitgesteld. De benadeelde partij zal daarom niet-ontvankelijk worden verklaard in de vordering. De vordering kan bij de burgerlijke rechter worden aangebracht.





8Het beslag 
De hierna in de beslissing genoemde in beslag genomen hennep is vatbaar voor onttrekking aan het verkeer. De hennep behoorde aan verdachte toe en is van zodanige aard dat het ongecontroleerde bezit daarvan in strijd is met de wet. 


De rechtbank zal de teruggave gelasten van het hierna in de beslissing genoemde in beslag genomen geldbedrag aan verdachte, aangezien het geldbedrag niet vatbaar is voor verbeurdverklaring of onttrekking aan het verkeer en onder verdachte in beslag is genomen.





9De wettelijke voorschriften
De beslissing berust op de artikelen 36b, 36c, 36f, 47, 63, 77c, 77i, 77m, 77n, 77x, 77y, 77z, 77aa, 141, 310, 311, 312 van het Wetboek van Strafrecht zoals deze artikelen luidden ten tijde van het bewezenverklaarde.




10De beslissing
De rechtbank:



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde de volgende strafbare feiten oplevert:


02/058673-21  


feit 1: 	diefstal door twee of meer verenigde personen, waarbij de schuldige zich de 
     	toegang tot de plaats van het misdrijf heeft verschaft door middel van braak 

feit 2: 	openlijk in vereniging geweld plegen tegen goederen

02/248830-20 


feit 1: 	medeplegen van diefstal, voorafgegaan en vergezeld van geweld en bedreiging met geweld tegen personen, gepleegd met het oogmerk om die diefstal voor te bereiden en gemakkelijk te maken;

feit 2: 	medeplegen van diefstal, voorafgegaan en vergezeld van geweld en bedreiging met geweld tegen personen, gepleegd met het oogmerk om die diefstal voor te bereiden en gemakkelijk te maken;

feit 3: 	medeplegen van diefstal, voorafgegaan en vergezeld van geweld en bedreiging met geweld tegen personen, gepleegd met het oogmerk om die diefstal voor te bereiden en gemakkelijk te maken;

02/166439-21 


feit 1: 	diefstal, waarbij de schuldige het weg te nemen goed onder zijn bereik heeft gebracht door middel van braak 

feit 2: 	diefstal, waarbij de schuldige het weg te nemen goed onder zijn bereik heeft gebracht door middel van braak

02/186426-21 

diefstal door twee of meer verenigde personen, meermalen gepleegd;


- verklaart verdachte strafbaar;



Strafoplegging


- veroordeelt verdachte tot een jeugddetentie van 113 dagen;

- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde jeugddetentie;

- veroordeelt verdachte tot een jeugddetentie van twaalf maanden voorwaardelijk met een proeftijd van twee jaar; 

- bepaalt dat deze jeugddetentie niet ten uitvoer zal worden gelegd, tenzij de rechter later anders mocht gelasten, omdat verdachte voor het einde van de proeftijd na te melden voorwaarden niet heeft nageleefd;

- stelt als algemene voorwaarde dat verdachte zich voor het einde van de proeftijd niet schuldig maakt aan een strafbaar feit;

- stelt als bijzondere voorwaarden:

* dat verdachte zich tijdens de proeftijd moet gedragen naar de voorschriften en aanwijzingen die worden gegeven door of namens de jeugdreclassering uit te voeren door de William Schrikker Groep als gecertificeerde instelling;
* dat verdachte zich actief inzet voor het vinden van school, werk en/of dagbesteding en dat hij inzicht geeft aan de jeugdreclassering waar en met wie hij optrekt in zijn vrije tijd;* dat verdachte zich open blijft stellen voor hulpverlening van Up 2 You of vergelijkbare hulpverlening; 
* dat verdachte actief meewerkt aan de dagbesteding van Stichting Open Door;

waarbij aan de gecertificeerde instelling te weten William Schrikker jeugdbescherming en jeugdreclassering te Amsterdam opdracht wordt gegeven toezicht te houden op de naleving van de voorwaarden en verdachte ten behoeve daarvan te begeleiden. 


- stelt vast dat van rechtswege de volgende voorwaarden gelden:

* dat verdachte ten behoeve van het vaststellen van zijn identiteit, medewerking zal verlenen aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage zal aanbieden;
* dat verdachte medewerking zal verlenen aan het reclasseringstoezicht, de medewerking van huisbezoeken en het zich melden bij de reclassering zo vaak en zolang als de jeugdreclassering dit noodzakelijk acht, daaronder begrepen;


- veroordeelt verdachte tot een taakstraf van 200 uren;

- beveelt dat indien verdachte de taakstraf niet naar behoren verricht, vervangende jeugddetentie zal worden toegepast van 100 dagen; 



Beslag


- verklaart onttrokken aan het verkeer het inbeslaggenomen voorwerp, te weten hennep  (goednummer G2251568);
- gelast de teruggave aan verdachte van het inbeslaggenomen voorwerp, te weten € 720,00 (goednummer G2251548);



Benadeelde [naam 5]


- veroordeelt verdachte tot betaling aan de benadeelde partij [naam 5] van € 250,00, aan materiële schade, vermeerderd met de wettelijke rente, vanaf 31 december 2019 tot aan de dag der voldoening; 
- veroordeelt verdachte in de kosten van de benadeelde partij tot nu toe gemaakt en ten behoeve van de tenuitvoerlegging nog te maken, tot nu toe begroot op nihil;
- bepaalt dat verdachte met de mededaders hoofdelijk aansprakelijk is voor het gehele bedrag;

- legt aan verdachte de verplichting op aan de Staat, ten behoeve van het slachtoffer [naam 5] , € 250,00 te betalen, vermeerderd met de wettelijke rente, vanaf 31 december 2019 tot aan de dag der voldoening;
- bepaalt dat bij niet betaling 5 dagen gijzeling kan worden toegepast, met dien verstande dat toepassing van de gijzeling de betalingsverplichting niet opheft;
- bepaalt dat verdachte met de mededaders hoofdelijk aansprakelijk is voor het gehele bedrag;
- bepaalt dat bij voldoening van de schadevergoedingsmaatregel de betalingsverplichting aan de benadeelde partij vervalt en omgekeerd;



Benadeelde [naam 1]


- verklaart de benadeelde partij [naam 1] in zijn vordering niet-ontvankelijk;



Benadeelde [naam 2]


- veroordeelt verdachte tot betaling aan de benadeelde partij [naam 2] van € 2.800,00, waarvan 300,00 aan materiële schade en 2.500,00 aan immateriële schade, vermeerderd met de wettelijke rente, vanaf 19 september 2020 tot aan de dag der voldoening;
- verklaart de benadeelde partij [naam 2] voor het overige gedeelte van zijn vordering niet-ontvankelijk en bepaalt dat dat gedeelte van de vordering bij de burgerlijke rechter kan worden aangebracht;
- veroordeelt verdachte in de kosten van de benadeelde partij tot nu toe gemaakt en ten behoeve van de tenuitvoerlegging nog te maken, tot nu toe begroot op nihil;
- bepaalt dat verdachte met de mededaders hoofdelijk aansprakelijk is voor het gehele bedrag;

- legt aan verdachte de verplichting op aan de Staat, ten behoeve van het slachtoffer [naam 2] , € 2.800,00 te betalen, vermeerderd met de wettelijke rente, vanaf 19 september 2020 tot aan de dag der voldoening;
- bepaalt dat bij niet betaling 38 dagen gijzeling kan worden toegepast, met dien verstande dat toepassing van de gijzeling de betalingsverplichting niet opheft;
- bepaalt dat verdachte met de mededaders hoofdelijk aansprakelijk is voor het gehele bedrag;
- bepaalt dat bij voldoening van de schadevergoedingsmaatregel de betalingsverplichting aan de benadeelde partij vervalt en omgekeerd;



Benadeelde [bedrijf 2]


- verklaart de benadeelde partij [bedrijf 2] in zijn vorderingen niet-ontvankelijk en bepaalt dat de vorderingen bij de burgerlijke rechter kunnen worden aangebracht;




Voorlopige hechtenis


- heft op het geschorste bevel voorlopige hechtenis.


Dit vonnis is gewezen door mr. J.C.A.M. Los, voorzitter, mr. I.M.L. Felix en mr. M.J. Schouw, rechters, in tegenwoordigheid van J.J. van Dijke, griffier, en is uitgesproken ter openbare zitting op 4 maart 2022.



Mr. Felix en mr. Schouw zijn niet in de gelegenheid dit vonnis mede te ondertekenen.






Wanneer hierna wordt verwezen naar een proces-verbaal, wordt -tenzij anders vermeld- bedoeld het eindproces-verbaal met dossiernummers 2020247636, 2020168829 en 2020169872 van de regionale eenheid politie Zeeland-West-Brabant, opgemaakt in de wettelijke vorm door daartoe bevoegde opsporingsambtenaren en doorgenummerd van 1 tot en met 1818.
 De verklaring van verdachte, afgelegd op de zitting van 9 juli 2021.


 Proces verbaal van verhoor bij de rechter-commissaris van 21 december 2021. 


 Los proces-verbaal van bevindingen van verbalisant [verbalisant 3] van 23 juli 2021, p. 2.


 Proces-verbaal van verhoor getuige [getuige 1] , p. 666 e.v.


 Proces verbaal van verhoor bij de rechter-commissaris van 21 december 2021, p. 4.


 Proces-verbaal van bevindingen, p. 669.


 Los proces-verbaal van verhoor van verdachte [naam 1] van 16 september 2021. 


 Proces-verbaal van bevindingen, p. 683 e.v.


 Proces-verbaal van bevindingen, p. 705 e.v.


 Proces-verbaal van bevindingen, p. 684.


 Proces-verbaal van bevindingen, p. 758.


 Proces-verbaal van bevindingen, p. 708 e.v.


 Proces-verbaal van verhoor van (aangever) [naam 1] , p. 621 e.v.


 Proces-verbaal van bevindingen, p. 710 e.v.


 Procesverbaal van bevindingen, p. 708 e.v. 


 Proces-verbaal van bevindingen, p. 774 e.v.


Proces-verbaal van bevindingen, p. 783.


Proces-verbaal van bevindingen, p. 778.


Proces-verbaal van bevindingen, p. 780.


 Proces-verbaal van bevindingen, p. 723. 


Proces-verbaal van bevindingen, p. 1053 e.v.


Proces-verbaal van bevindingen, p. 916 e.v.


 Proces-verbaal van bevindingen, p. 774 e.v.


 Proces-verbaal van verhoor getuige [getuige 2] , p. 1137.


 Proces-verbaal van aangifte van [naam 3] , p. 1125 e.v.


 Proces-verbaal van bevindingen, p. 1160 e.v.


 Proces-verbaal van bevindingen, p. 1169.


 Proces-verbaal van bevindingen, p. 1231 e.v.


 Proces-verbaal van bevindingen, p. 1234 e.v. en p. 1239 e.v.


 Proces-verbaal van bevindingen, p. 1244.


 Proces-verbaal van aangifte van [naam 4] , p. 1057 e.v.


 Proces-verbaal van aangifte van [naam 4] , p. 1057 e.v.


 Proces-verbaal van verhoor aangever [naam 4] , p. 1061.


 Proces-verbaal van verhoor van aangever [naam 4] , p. 1066 e.v.


 Proces-verbaal van verhoor van aangever [naam 4] , p. 1060 e.v.


 Proces-verbaal van bevindingen, p. 1079 e.v.


 Proces-verbaal van bevindingen, p. 1083 e.v.


 Proces-verbaal van bevindingen p. 1080. 


 Proces-verbaal van bevindingen, p. 1088 e.v. 


 Proces-verbaal van bevindingen, p. 1112 e.v.   


 Proces-verbaal van bevindingen, p. 1113.


 Proces-verbaal van bevindingen, p. 1162.

",Rechtbank Zeeland-West-Brabant,2022-03-04,2022-03-04,"02/248830-20, 02/058673-21, 02/166439-21, 02/186426-21",Uitspraak,,,Strafrecht,Op tegenspraak,"
nieuwjaarsrellen, overvallen op lachgaskoeriers, diefstal uit gokautomaten (na braak) en benzinediefstallen.
","

Rechtspraak.nl

","nieuwjaarsrellen, overvallen op lachgaskoeriers, diefstal uit gokautomaten (na braak) en benzinediefstallen."
673,ECLI:NL:RBOBR:2022:767,,Rechtbank Oost-Brabant,2022-03-04,2022-03-03,"22/90, 22/91, 22/35, 22/39",Uitspraak,,,Bestuursrecht; Bestuursprocesrecht,,,,No summary available
674,ECLI:NL:RBNNE:2022:591,,Rechtbank Noord-Nederland,2022-03-04,2022-03-03,AWB - 21 _ 1559,Uitspraak,,,Bestuursrecht; Belastingrecht,,,,No summary available
675,ECLI:NL:RBOBR:2022:768,,Rechtbank Oost-Brabant,2022-03-04,2022-03-03,22/21,Uitspraak,,,Bestuursrecht; Bestuursprocesrecht,,,,No summary available
676,ECLI:NL:RBOBR:2022:769,,Rechtbank Oost-Brabant,2022-03-04,2022-03-03,19/2723,Uitspraak,,,Bestuursrecht; Socialezekerheidsrecht,,,,No summary available
677,ECLI:NL:RBAMS:2022:976,,Rechtbank Amsterdam,2022-03-04,2022-03-03,21/3323,Uitspraak,,,Bestuursrecht; Europees bestuursrecht,,,,No summary available
678,ECLI:NL:RBLIM:2022:1674,,Rechtbank Limburg,2022-03-04,2022-03-03,ROE 21/2665,Uitspraak,,,Bestuursrecht; Belastingrecht,,,,No summary available
679,ECLI:NL:RBAMS:2022:978,,Rechtbank Amsterdam,2022-03-04,2022-03-03,21/4071,Uitspraak,,,Bestuursrecht; Socialezekerheidsrecht,,,,No summary available
680,ECLI:NL:RBAMS:2022:979,,Rechtbank Amsterdam,2022-03-04,2022-03-03,21/1768,Uitspraak,,,Bestuursrecht; Socialezekerheidsrecht,,,,No summary available
681,ECLI:NL:RBLIM:2022:1676,,Rechtbank Limburg,2022-03-04,2022-03-03,ROE 21/2678,Uitspraak,,,Bestuursrecht; Belastingrecht,,,,No summary available
682,ECLI:NL:RBNHO:2022:1806,,Rechtbank Noord-Holland,2022-03-04,2022-03-03,AWB - 20 _ 3561,Uitspraak,,,Bestuursrecht; Belastingrecht,,,,No summary available
683,ECLI:NL:RBLIM:2022:1675,,Rechtbank Limburg,2022-03-04,2022-03-03,ROE 21/2676,Uitspraak,,,Bestuursrecht; Belastingrecht,,,,No summary available
684,ECLI:NL:RBLIM:2022:1677,,Rechtbank Limburg,2022-03-04,2022-03-03,ROE 21/2682,Uitspraak,,,Bestuursrecht; Belastingrecht,,,,No summary available
685,ECLI:NL:RBGEL:2022:1159,,Rechtbank Gelderland,2022-03-04,2022-03-03,AWB - 21 _ 3001,Uitspraak,,,Bestuursrecht; Bestuursprocesrecht,,,,No summary available
686,ECLI:NL:RBLIM:2022:1679,,Rechtbank Limburg,2022-03-04,2022-03-03,ROE 21/2685,Uitspraak,,,Bestuursrecht; Belastingrecht,,,,No summary available
687,ECLI:NL:RBLIM:2022:1678,,Rechtbank Limburg,2022-03-04,2022-03-03,ROE 21/2683,Uitspraak,,,Bestuursrecht; Belastingrecht,,,,No summary available
688,ECLI:NL:RBLIM:2022:1681,,Rechtbank Limburg,2022-03-04,2022-03-03,ROE 21/2667 en ROE 21/2668,Uitspraak,,,Bestuursrecht; Belastingrecht,,,,No summary available
689,ECLI:NL:RBROT:2022:1584,,Rechtbank Rotterdam,2022-03-04,2022-03-03,AWB - 22 _ 306,Uitspraak,,,Bestuursrecht; Omgevingsrecht,,,,No summary available
690,ECLI:NL:RBLIM:2022:1685,,Rechtbank Limburg,2022-03-04,2022-03-03,ROE 21/2241,Uitspraak,,,Bestuursrecht; Belastingrecht,,,,No summary available
691,ECLI:NL:RBGEL:2022:1164,,Rechtbank Gelderland,2022-03-04,2022-03-03,AWB - 21 _ 118,Uitspraak,,,Bestuursrecht; Belastingrecht,,,,No summary available
692,ECLI:NL:RBGEL:2022:1177,,Rechtbank Gelderland,2022-03-04,2022-03-03,21 _ 1845 VK,Uitspraak,,,Bestuursrecht; Vreemdelingenrecht,,,,No summary available
693,ECLI:NL:RBGEL:2022:1160,,Rechtbank Gelderland,2022-03-04,2022-03-03,AWB - 21 _ 5879,Uitspraak,,,Bestuursrecht; Bestuursprocesrecht,,,,No summary available
694,ECLI:NL:RBLIM:2022:1682,,Rechtbank Limburg,2022-03-04,2022-03-03,ROE 21/2673 en ROE 21/2674,Uitspraak,,,Bestuursrecht; Belastingrecht,,,,No summary available
695,ECLI:NL:RBGEL:2022:1178,,Rechtbank Gelderland,2022-03-04,2022-03-03,20 _ 8683 VK,Uitspraak,,,Bestuursrecht; Vreemdelingenrecht,,,,No summary available
696,ECLI:NL:RBGEL:2022:1179,,Rechtbank Gelderland,2022-03-04,2022-03-03,21 _ 4108 VK,Uitspraak,,,Bestuursrecht; Vreemdelingenrecht,,,,No summary available
697,ECLI:NL:RBROT:2022:1585,,Rechtbank Rotterdam,2022-03-04,2022-03-03,AWB - 20 _ 6948,Uitspraak,,,Bestuursrecht; Omgevingsrecht,,,,No summary available
698,ECLI:NL:RBGEL:2022:1182,,Rechtbank Gelderland,2022-03-04,2022-03-04,AWB_20_3727,Uitspraak,,,Bestuursrecht,,,,No summary available
699,ECLI:NL:RBOVE:2022:626,,Rechtbank Overijssel,2022-03-04,2022-03-04,ak_22_218,Uitspraak,,,Bestuursrecht; Bestuursprocesrecht,,,,No summary available
700,ECLI:NL:RBROT:2022:1586,,Rechtbank Rotterdam,2022-03-04,2022-03-03,AWB - 20 _ 483,Uitspraak,,,Bestuursrecht; Omgevingsrecht,,,,No summary available
701,ECLI:NL:RBLIM:2022:1697,,Rechtbank Limburg,2022-03-04,2022-03-04,ROE - 21 _ 1109,Uitspraak,,,Bestuursrecht,,,,No summary available
702,ECLI:NL:RBOVE:2022:631,,Rechtbank Overijssel,2022-03-04,2022-03-04,ak_20_2565,Uitspraak,,,Bestuursrecht; Socialezekerheidsrecht,,,,No summary available
703,ECLI:NL:RBOVE:2022:628,,Rechtbank Overijssel,2022-03-04,2022-03-04,ak_21_2232,Uitspraak,,,Bestuursrecht; Belastingrecht,,,,No summary available
704,ECLI:NL:RBLIM:2022:1693,,Rechtbank Limburg,2022-03-04,2022-03-04,C/03/284088 / FA RK 20-3940,Uitspraak,,,Civiel recht; Personen- en familierecht,,,,No summary available
705,ECLI:NL:RBGEL:2022:1183,,Rechtbank Gelderland,2022-03-04,2022-03-04,NL22.2713 VK,Uitspraak,,,Bestuursrecht; Vreemdelingenrecht,,,,No summary available
706,ECLI:NL:RBGEL:2022:1181,,Rechtbank Gelderland,2022-03-04,2022-03-04,AWB 22_360 en 22_389,Uitspraak,,,Bestuursrecht,,,,No summary available
707,ECLI:NL:RBLIM:2022:1698,,Rechtbank Limburg,2022-03-04,2022-03-04,ROE - 21 _ 2283,Uitspraak,,,Bestuursrecht,,,,No summary available
708,ECLI:NL:RBOVE:2022:629,,Rechtbank Overijssel,2022-03-04,2022-03-04,ak_21_2083,Uitspraak,,,Bestuursrecht; Belastingrecht,,,,No summary available
709,ECLI:NL:RBLIM:2022:1700,,Rechtbank Limburg,2022-03-04,2022-03-04,AWB - 21 _ 1220,Uitspraak,,,Bestuursrecht,,,,No summary available
710,ECLI:NL:RBLIM:2022:1699,,Rechtbank Limburg,2022-03-04,2022-03-04,AWB - 20 _ 1657,Uitspraak,,,Bestuursrecht,,,,No summary available
711,ECLI:NL:RBOBR:2022:773,,Rechtbank Oost-Brabant,2022-03-04,2022-03-04,21.10988,Uitspraak,,,Bestuursrecht; Vreemdelingenrecht,,,,No summary available
712,ECLI:NL:RBOBR:2022:774,,Rechtbank Oost-Brabant,2022-03-04,2022-03-04,22.2764,Uitspraak,,,Bestuursrecht; Vreemdelingenrecht,,,,No summary available
713,ECLI:NL:RBOBR:2022:775,,Rechtbank Oost-Brabant,2022-03-04,2022-03-04,22.2054,Uitspraak,,,Bestuursrecht; Vreemdelingenrecht,,,,No summary available
714,ECLI:NL:RBOBR:2022:776,,Rechtbank Oost-Brabant,2022-03-04,2022-03-04,22.2055,Uitspraak,,,Bestuursrecht; Vreemdelingenrecht,,,,No summary available
715,ECLI:NL:RBNHO:2022:1816,,Rechtbank Noord-Holland,2022-03-04,2022-03-04,C/15/324834 / FA RK 22-506,Uitspraak,,,Civiel recht; Personen- en familierecht,,,,No summary available
716,ECLI:NL:RBOBR:2022:778,,Rechtbank Oost-Brabant,2022-03-04,2022-03-04,19/144,Uitspraak,,,Bestuursrecht; Belastingrecht,,,,No summary available
717,ECLI:NL:RBLIM:2022:1701,,Rechtbank Limburg,2022-03-04,2022-03-04,AWB - 19 _ 2809,Uitspraak,,,Bestuursrecht,,,,No summary available
718,ECLI:NL:RBROT:2022:1602,,Rechtbank Rotterdam,2022-03-04,2022-03-04,C/10/622822 / HA RK 21-888,Uitspraak,,,Civiel recht; Europees civiel recht,,,,No summary available
719,ECLI:NL:RBLIM:2022:1704,,Rechtbank Limburg,2022-03-04,2022-03-04,AWB - 19 _ 2510,Uitspraak,,,Bestuursrecht,,,,No summary available
720,ECLI:NL:RBNHO:2022:1815,,Rechtbank Noord-Holland,2022-03-04,2022-03-04,C/15/325210 / FA RK 22-716,Uitspraak,,,Civiel recht; Personen- en familierecht,,,,No summary available
721,ECLI:NL:RBOBR:2022:777,,Rechtbank Oost-Brabant,2022-03-04,2022-03-04,22.3100,Uitspraak,,,Bestuursrecht; Vreemdelingenrecht,,,,No summary available
722,ECLI:NL:RBLIM:2022:1703,,Rechtbank Limburg,2022-03-04,2022-03-04,9613731 CV EXPL 21-6708,Uitspraak,,,Civiel recht,,,,No summary available
723,ECLI:NL:RBOVE:2022:633,,Rechtbank Overijssel,2022-03-04,2022-03-04,NL22.2965,Uitspraak,,,Bestuursrecht; Vreemdelingenrecht,,,,No summary available
724,ECLI:NL:RBLIM:2022:1713,,Rechtbank Limburg,2022-03-04,2022-03-04,NL21.7351,Uitspraak,,,Bestuursrecht; Vreemdelingenrecht,,,,No summary available
725,ECLI:NL:RBLIM:2022:1714,,Rechtbank Limburg,2022-03-04,2022-03-04,NL22.3317,Uitspraak,,,Bestuursrecht; Vreemdelingenrecht,,,,No summary available
726,ECLI:NL:RBOBR:2022:783,,Rechtbank Oost-Brabant,2022-03-04,2022-03-04,20/8146,Uitspraak,,,Bestuursrecht; Vreemdelingenrecht,,,,No summary available
727,ECLI:NL:RBLIM:2022:1715,,Rechtbank Limburg,2022-03-04,2022-03-04,NL22.3318,Uitspraak,,,Bestuursrecht; Vreemdelingenrecht,,,,No summary available
728,ECLI:NL:RBLIM:2022:1716,,Rechtbank Limburg,2022-03-04,2022-03-04,NL22.2813,Uitspraak,,,Bestuursrecht; Vreemdelingenrecht,,,,No summary available
729,ECLI:NL:RBLIM:2022:1717,,Rechtbank Limburg,2022-03-04,2022-03-04,NL20.12780,Uitspraak,,,Bestuursrecht; Vreemdelingenrecht,,,,No summary available
730,ECLI:NL:RBLIM:2022:1718,,Rechtbank Limburg,2022-03-04,2022-03-04,NL21.19192,Uitspraak,,,Bestuursrecht; Vreemdelingenrecht,,,,No summary available
731,ECLI:NL:RBGEL:2022:1188,,Rechtbank Gelderland,2022-03-04,2022-03-04,06/060531-97.tbs.2022,Uitspraak,,,Strafrecht; Penitentiair strafrecht,,,,No summary available
732,ECLI:NL:RBAMS:2022:1005,,Rechtbank Amsterdam,2022-03-04,2022-03-04,AWB - 20 _ 1498,Uitspraak,,,Bestuursrecht,,,,No summary available
733,ECLI:NL:RBLIM:2022:1719,,Rechtbank Limburg,2022-03-04,2022-03-04,NL21.19191,Uitspraak,,,Bestuursrecht; Vreemdelingenrecht,,,,No summary available
734,ECLI:NL:RBNHO:2022:1838,,Rechtbank Noord-Holland,2022-03-04,2022-03-04,C/15/323714 / FA RK 21-6323,Uitspraak,,,Civiel recht; Personen- en familierecht,,,,No summary available
735,ECLI:NL:RBAMS:2022:1007,,Rechtbank Amsterdam,2022-03-04,2022-03-04,AWB - 20 _ 1868,Uitspraak,,,Bestuursrecht; Socialezekerheidsrecht,,,,No summary available
736,ECLI:NL:GHARL:2022:1687,,Gerechtshof Arnhem-Leeuwarden,2022-03-04,2022-03-04,Wahv 200.290.292/01,Uitspraak,,,Strafrecht,,,,No summary available
737,ECLI:NL:GHARL:2022:1685,,Gerechtshof Arnhem-Leeuwarden,2022-03-04,2022-03-04,Wahv 200.281.419/01,Uitspraak,,,Strafrecht,,,,No summary available
738,ECLI:NL:RBNHO:2022:1839,,Rechtbank Noord-Holland,2022-03-04,2022-03-04,C/15/323488 / ju rk 21-2350,Uitspraak,,,Civiel recht; Personen- en familierecht,,,,No summary available
739,ECLI:NL:RBGEL:2022:1187,,Rechtbank Gelderland,2022-03-04,2022-03-04,05.841082.17.tbs.2022,Uitspraak,,,Strafrecht; Penitentiair strafrecht,,,,No summary available
740,ECLI:NL:GHARL:2022:1684,,Gerechtshof Arnhem-Leeuwarden,2022-03-04,2022-03-04,Wahv 200.242.810/01,Uitspraak,,,Strafrecht,,,,No summary available
741,ECLI:NL:GHARL:2022:1686,,Gerechtshof Arnhem-Leeuwarden,2022-03-04,2022-03-04,Wahv 200.242.813/01,Uitspraak,,,Strafrecht,,,,No summary available
742,ECLI:NL:GHARL:2022:1688,,Gerechtshof Arnhem-Leeuwarden,2022-03-04,2022-03-04,Wahv 200.291.646/01,Uitspraak,,,Strafrecht,,,,No summary available
743,ECLI:NL:GHARL:2022:1690,,Gerechtshof Arnhem-Leeuwarden,2022-03-04,2022-03-04,Wahv 200.287.736/01,Uitspraak,,,Strafrecht,,,,No summary available
744,ECLI:NL:GHARL:2022:1689,,Gerechtshof Arnhem-Leeuwarden,2022-03-04,2022-03-04,Wahv 200.300.247/01,Uitspraak,,,Strafrecht,,,,No summary available
745,ECLI:NL:GHARL:2022:1691,,Gerechtshof Arnhem-Leeuwarden,2022-03-04,2022-03-04,Wahv 200.288.284/01,Uitspraak,,,Strafrecht,,,,No summary available
746,ECLI:NL:GHARL:2022:1692,,Gerechtshof Arnhem-Leeuwarden,2022-03-04,2022-03-04,Wahv 200.273.038/01,Uitspraak,,,Strafrecht,,,,No summary available
747,ECLI:NL:RBNHO:2022:1840,,Rechtbank Noord-Holland,2022-03-04,2022-03-04,C/15/307391 / FA RK 20-4875,Uitspraak,,,Civiel recht; Personen- en familierecht,,,,No summary available
748,ECLI:NL:GHARL:2022:1697,,Gerechtshof Arnhem-Leeuwarden,2022-03-04,2022-03-04,Wahv 200.290.283/01,Uitspraak,,,Strafrecht,,,,No summary available
749,ECLI:NL:RBROT:2022:1608,,Rechtbank Rotterdam,2022-03-04,2022-03-04,21_3591,Uitspraak,,,Bestuursrecht; Belastingrecht,,,,No summary available
750,ECLI:NL:GHARL:2022:1693,,Gerechtshof Arnhem-Leeuwarden,2022-03-04,2022-03-04,Wahv 200.273.035/01,Uitspraak,,,Strafrecht,,,,No summary available
751,ECLI:NL:RBROT:2022:1606,,Rechtbank Rotterdam,2022-03-04,2022-03-04,21_3492,Uitspraak,,,Bestuursrecht,,,,No summary available
752,ECLI:NL:GHARL:2022:1694,,Gerechtshof Arnhem-Leeuwarden,2022-03-04,2022-03-04,Wahv 200.285.363/01,Uitspraak,,,Strafrecht,,,,No summary available
753,ECLI:NL:RBROT:2022:1607,,Rechtbank Rotterdam,2022-03-04,2022-03-04,21_3534 en 21_3535,Uitspraak,,,Bestuursrecht; Belastingrecht,,,,No summary available
754,ECLI:NL:GHARL:2022:1696,,Gerechtshof Arnhem-Leeuwarden,2022-03-04,2022-03-04,Wahv 200.291.675/01,Uitspraak,,,Strafrecht,,,,No summary available
755,ECLI:NL:RBOVE:2022:634,,Rechtbank Overijssel,2022-03-04,2022-03-04,NL21.19914,Uitspraak,,,Bestuursrecht; Vreemdelingenrecht,,,,No summary available
756,ECLI:NL:RBOVE:2022:635,,Rechtbank Overijssel,2022-03-04,2022-03-04,NL21.19913,Uitspraak,,,Bestuursrecht; Vreemdelingenrecht,,,,No summary available
757,ECLI:NL:RBDHA:2022:1714,,Rechtbank Den Haag,2022-03-04,2022-03-04,C/09/596850 / FA RK 20-4912,Uitspraak,,,Civiel recht; Personen- en familierecht,,,,No summary available
758,ECLI:NL:RBGEL:2022:1195,,Rechtbank Gelderland,2022-03-04,2022-03-04,05/720196-17,Uitspraak,,,Strafrecht,,,,No summary available
759,ECLI:NL:RBGEL:2022:1196,,Rechtbank Gelderland,2022-03-04,2022-03-04,05/075048-98,Uitspraak,,,Strafrecht,,,,No summary available
760,ECLI:NL:GHAMS:2022:670,"

afdeling strafrecht
parketnummer eerste aanleg	: 96-121431-20
parketnummer hoger beroep	: 23-001490-21 



TEGENSPRAAK



Arrest van het gerechtshof Amsterdam, enkelvoudige strafkamer, van 1 maart 2022 gewezen op het hoger beroep, ingesteld tegen het vonnis van de politierechter in de rechtbank Noord-Holland van 20 mei 2021 in de zaak tegen de verdachte:


naam:		[verdachte]
voornamen:	[verdachte]
geboren:	op [geboortedag] 1985 te [geboorteplaats]
adres:		[adres].


Kwalificatie van het bewezenverklaarde


Het bewezenverklaarde levert op:

overtreding van artikel 9, tweede lid, van de Wegenverkeerswet 1994.



gepleegdop 16 april 2020 te Benningbroek, gemeente Medemblik.





Toepasselijke wettelijke voorschriften


De artikelen 9, 14a, 14b, 14c, 22c, 22d en 63 van het Wetboek van Strafrecht en de artikelen 9 en 176 van de Wegenverkeerswet 1994.





BESLISSING


Het hof:



Vernietigt het vonnis waarvan beroep en doet opnieuw recht:



Veroordeelt de verdachte tot een gevangenisstraf voor de duur van 2 (twee) weken.



Bepaalt dat de gevangenisstraf niet ten uitvoer zal worden gelegd, tenzij de rechter later anders mocht gelasten omdat de verdachte zich voor het einde van een proeftijd van 2 (twee) jaren aan een strafbaar feit heeft schuldig gemaakt.



Veroordeelt de verdachte tot een taakstraf voor de duur van 30 (dertig) uren, indien niet naar behoren verricht te vervangen door 15 (vijftien) dagen hechtenis.





Gewezen door mr. F.A. Hartsuiker, in bijzijn van mr. C. Roseboom, griffier.



									mr. F.A. Hartsuiker
















































",Gerechtshof Amsterdam,2022-03-01,2022-03-04,23-001490-21,Uitspraak,,,Strafrecht,Hoger beroep,"
AMA: overtreding van artikel 9, tweede lid, van de Wegenverkeerswet 1994.
","

Rechtspraak.nl

","AMA: overtreding van artikel 9, tweede lid, van de Wegenverkeerswet 1994."
761,ECLI:NL:RBGEL:2022:1197,,Rechtbank Gelderland,2022-03-04,2022-03-04,05/740234-17,Uitspraak,,,Strafrecht,,,,No summary available
762,ECLI:NL:RBZWB:2022:1139,,Rechtbank Zeeland-West-Brabant,2022-03-01,2022-03-06,394655 JERK 22-230,Uitspraak,,,Civiel recht; Personen- en familierecht,,,,No summary available
763,ECLI:NL:GHAMS:2022:671,"
afdeling strafrecht
parketnummer eerste aanleg	: 13-238891-20
parketnummer hoger beroep	: 23-000779-21 

TEGENSPRAAK


Arrest van het gerechtshof Amsterdam, enkelvoudige strafkamer, van 1 maart 2022 gewezen op het hoger beroep, ingesteld tegen het vonnis van de politierechter in de rechtbank Amsterdam van 15 maart 2021 in de zaak tegen de verdachte:




naam:		[verdachte]
voornamen:	[verdachte]
geboren:	op [geboortedag] 1982 te [geboorteplaats]
BRP-adres:	[adres 1]
verblijfsadres: [adres 2].





BESLISSING


Het hof:



Vernietigt het vonnis waarvan beroep en doet opnieuw recht:



Verklaart niet bewezen dat de verdachte het primair en subsidiair tenlastegelegde heeft begaan en spreekt de verdachte daarvan vrij.




Vordering van de benadeelde partij [benadeelde]
Verklaart de benadeelde partij [benadeelde] niet-ontvankelijk in de vordering tot schadevergoeding.


Bepaalt dat de benadeelde partij en de verdachte ieder hun eigen kosten dragen.





Gewezen door mr. F.A. Hartsuiker, in bijzijn van mr. C. Roseboom, griffier.



									mr. F.A. Hartsuiker












 zoals door de verdachte opgegeven ter terechtzitting.

",Gerechtshof Amsterdam,2022-03-01,2022-03-04,23-000779-21,Uitspraak,,,Strafrecht,Hoger beroep,"
AMA: vrijspraak poging zware mishandeling en mishandeling.
","

Rechtspraak.nl

",AMA: vrijspraak poging zware mishandeling en mishandeling.
764,ECLI:NL:GHAMS:2022:675,"
afdeling strafrecht
parketnummer eerste aanleg	: 13-017234-16
parketnummer hoger beroep	: 23-000200-21 

TEGENSPRAAK


Arrest van het gerechtshof Amsterdam, enkelvoudige strafkamer, van 1 maart 2022 gewezen op het hoger beroep, ingesteld tegen het vonnis van de politierechter in de rechtbank Amsterdam van 25 januari 2021 in de zaak tegen de verdachte:




naam:		[verdachte]
voornamen:	[verdachte]
geboren:	op [geboortedag] 1991 te [geboorteplaats]
adres:		[adres].





BESLISSING


Het hof:



Vernietigt het vonnis waarvan beroep en doet opnieuw recht:



Verklaart niet bewezen dat de verdachte het tenlastegelegde heeft begaan en spreekt de verdachte daarvan vrij.




Vordering van de benadeelde partij [benadeelde]
Verklaart de benadeelde partij [benadeelde] niet-ontvankelijk in de vordering tot schadevergoeding.


Bepaalt dat de benadeelde partij en de verdachte ieder hun eigen kosten dragen.





Gewezen door mr. F.A. Hartsuiker, in bijzijn van mr. C. Roseboom, griffier.



									mr. F.A. Hartsuiker















",Gerechtshof Amsterdam,2022-03-01,2022-03-04,23-000200-21,Uitspraak,,,Strafrecht,Hoger beroep,"
AMA: vrijspraak diefstal met braak.
","

Rechtspraak.nl

",AMA: vrijspraak diefstal met braak.
765,ECLI:NL:GHAMS:2022:676,"

afdeling strafrecht
parketnummer eerste aanleg	: 13-266628-20
parketnummer hoger beroep	: 23-002664-20 



TEGENSPRAAK (gemachtigd raadsman)



Arrest van het gerechtshof Amsterdam, enkelvoudige strafkamer, van 1 maart 2022 gewezen op het hoger beroep, ingesteld tegen het vonnis van de politierechter in de rechtbank Amsterdam van 9 november 2020 in de zaak tegen de verdachte:


naam:		[verdachte]
voornamen:	[verdachte]
geboren:	op [geboortedag] 1980 te [geboorteplaats]
adres:		[adres].


Kwalificatie van het bewezenverklaarde


Het bewezenverklaarde levert op:

opzettelijk en wederrechtelijk enig goed dat geheel of ten dele aan een ander toebehoort, beschadigen.



gepleegdop 24 oktober 2020 te Amsterdam.





BESLISSING


Het hof:



Vernietigt het vonnis waarvan beroep en doet opnieuw recht:



Verklaart het bewezenverklaarde strafbaar, kwalificeert dit als hiervoor vermeld en verklaart de verdachte strafbaar.



Bepaalt dat ter zake van het bewezenverklaarde geen straf of maatregel wordt opgelegd.





Gewezen door mr. F.A. Hartsuiker, in bijzijn van mr. C. Roseboom, griffier.



									mr. F.A. Hartsuiker








",Gerechtshof Amsterdam,2022-03-01,2022-03-04,23-002664-20,Uitspraak,,,Strafrecht,Hoger beroep,"
AMA: opzettelijk en wederrechtelijk enig goed dat geheel of ten dele aan een ander toebehoort, beschadigen.
","

Rechtspraak.nl

","AMA: opzettelijk en wederrechtelijk enig goed dat geheel of ten dele aan een ander toebehoort, beschadigen."
766,ECLI:NL:GHAMS:2022:673,"

afdeling strafrecht
parketnummer eerste aanleg	: 10-140841-20
parketnummer hoger beroep	: 23-001416-21 



TEGENSPRAAK (gemachtigd raadsman)



Arrest van het gerechtshof Den Haag, zitting houdend te Amsterdam, enkelvoudige strafkamer, van 1 maart 2022 gewezen op het hoger beroep, ingesteld tegen het vonnis van de politierechter in de rechtbank Rotterdam van 
30 juni 2020 in de zaak tegen de verdachte:


naam:		[verdachte]
voornamen:	[verdachte]
geboren:	op [geboortedag] 2000 te [geboorteplaats]
adres:		[adres],		thans uit anderen hoofde gedetineerd te detentiecentrum Rotterdam te Rotterdam.


Kwalificatie van het bewezenverklaarde


Het bewezenverklaarde levert op:

opzettelijk handelen in strijd met het in artikel 2 onder C van de Opiumwet gegeven verbod.



gepleegdop 25 mei 2020 te Rotterdam.





Toepasselijke wettelijke voorschriften


De artikelen 2 en 10 van de Opiumwet en de artikelen 9, 22c, 22d en 63 van het Wetboek van Strafrecht.





BESLISSING


Het hof:



Vernietigt het vonnis waarvan beroep en doet opnieuw recht:



Veroordeelt de verdachte tot een taakstraf voor de duur van 80 (tachtig) uren, indien niet naar behoren verricht te vervangen door 40 (veertig) dagen hechtenis.



Beveelt dat de tijd die door de verdachte vóór de tenuitvoerlegging van deze uitspraak in enige in artikel 27, eerste lid, van het Wetboek van Strafrecht bedoelde vorm van voorarrest is doorgebracht, bij de uitvoering van de opgelegde taakstraf in mindering zal worden gebracht, volgens de maatstaf van twee uren taakstraf per in voorarrest doorgebrachte dag, voor zover die tijd niet reeds op een andere straf in mindering is gebracht.




Gewezen door mr. F.A. Hartsuiker, in bijzijn van mr. C. Roseboom, griffier.



									mr. F.A. Hartsuiker
















































",Gerechtshof Amsterdam,2022-03-01,2022-03-04,23-001416-21,Uitspraak,,,Strafrecht,Hoger beroep,"
AMA: opzettelijk handelen in strijd met het in artikel 2 onder C van de Opiumwet gegeven verbod.
","

Rechtspraak.nl

",AMA: opzettelijk handelen in strijd met het in artikel 2 onder C van de Opiumwet gegeven verbod.
767,ECLI:NL:GHAMS:2022:672,"

afdeling strafrecht
parketnummer eerste aanleg	: 15-036481-20
parketnummer hoger beroep	: 23-001194-21 



TEGENSPRAAK (raadsvrouw gemachtigd)



Arrest van het gerechtshof Amsterdam, enkelvoudige strafkamer, van 1 maart 2022 gewezen op het hoger beroep, ingesteld tegen het vonnis van de politierechter in de rechtbank Noord-Holland van 6 mei 2021 in de zaak tegen de verdachte:


naam:		[verdachte]
voornamen:	[verdachte]
geboren:	op [geboortedag] 1987 te [geboorteplaats]
postadres:	[adres 1]
verblijfsadres: [adres 2].


Kwalificatie van het bewezenverklaarde


Het bewezenverklaarde levert op:

oplichting.



gepleegdop 29 november 2019 te Hoofddorp, gemeente Haarlemmermeer.





Toepasselijke wettelijke voorschriften


De artikelen 9, 22c, 22d, 63 en 326 van het Wetboek van Strafrecht.





BESLISSING


Het hof:



Vernietigt het vonnis waarvan beroep en doet opnieuw recht:



Veroordeelt de verdachte tot een gevangenisstraf voor de duur van 1 (één) dag.



Veroordeelt de verdachte tot een taakstraf voor de duur van 60 (zestig) uren, indien niet naar behoren verricht te vervangen door 30 (dertig) dagen hechtenis.




Gewezen door mr. F.A. Hartsuiker, in bijzijn van mr. C. Roseboom, griffier.



									mr. F.A. Hartsuiker

















































 zoals door de raadsvrouw opgegeven ter terechtzitting.

",Gerechtshof Amsterdam,2022-03-01,2022-03-04,23-001194-21,Uitspraak,,,Strafrecht,Hoger beroep,"
AMA: oplichting.
","

Rechtspraak.nl

",AMA: oplichting.
768,ECLI:NL:RBZWB:2022:797,"

RECHTBANK ZEELAND-WEST-BRABANT


Bestuursrecht



Zaaknummer: BRE 21/3556 RWNL



uitspraak van de enkelvoudige kamer in de zaak tussen



      [naam eiseres] , eiseres

V-nummer: [v-nummer]
(gemachtigde: mr. M.S. Yap),



en


de staatssecretaris van Justitie en Veiligheid, verweerder
(gemachtigde: mr. L.J.L. Leijtens).




Procesverloop 
Bij besluit van 6 juli 2021 (het bestreden besluit) heeft verweerder het bezwaar van eiseres tegen de afwijzing van haar verzoek om naturalisatie ongegrond verklaard.


Eiseres heeft beroep ingesteld tegen het bestreden besluit.



Verweerder heeft een verweerschrift ingediend.



De rechtbank heeft het beroep op 26 januari 2022 op een zitting behandeld in Breda. Eiseres is verschenen, bijgestaan door haar gemachtigde. Verweerder is met voorafgaand bericht niet verschenen.





Overwegingen



Feiten



1. Eiseres is geboren op 1 juli 1973 en bezit de Iraakse nationaliteit.

2. Sinds 2004 verblijft eiseres in Nederland. Met ingang van 22 maart 2004 is zij in het bezit van een verblijfsvergunning regulier. Inmiddels heeft eiseres een verblijfsrecht voor onbepaalde tijd.

3. Op 22 september 2015 heeft eiseres een verzoek om verlening van het Nederlanderschap (naturalisatie) ingediend. De behandeling hiervan is enige tijd aangehouden in afwachting van het overleggen van stukken door eiseres. Bij besluit van 9 juli 2019 (het primaire besluit) heeft verweerder het verzoek afgewezen. Volgens verweerder heeft eiseres haar identiteit onvoldoende aannemelijk gemaakt.

4. Eiseres heeft bezwaar gemaakt tegen het primaire besluit. Op 16 januari 2020 is eiseres over haar bezwaar gehoord door de ambtelijke hoorcommissie van verweerder. Bij het bestreden besluit heeft verweerder het bezwaar van eiseres ongegrond verklaard.



Beroepsgronden



5. Volgens eiseres is voldaan aan het uitgangspunt dat er een geldig buitenlands reisdocument en een buitenlandse geboorteakte moet worden overgelegd en is verweerder met de door haar overgelegde documenten in staat om de benodigde persoonsgegevens vast te stellen.

6. Daarnaast voert eiseres aan dat de conclusies van het door verweerder verrichte documentonderzoek, waarin staat dat het door haar overgelegde uittreksel uit het bevolkingsregister en het gelegaliseerde afschrift van een geboorteakte uit Irak niet authentiek zijn, niet inzichtelijk zijn. Ook wijst eiseres erop dat de Iraakse ambassade te Den Haag schriftelijk heeft verklaard dat deze stukken wel authentiek zijn.

7. Ten slotte stelt eiseres dat het voor haar niet mogelijk is om meer onderbouwing aan te leveren (bewijsnood) en dat verweerder haar ten onrechte niet in staat stelt om haar integratie compleet te maken, nu zij volledig is ingeburgerd.



Verweerschrift



8. Volgens verweerder kunnen de beroepsgronden niet leiden tot een ander oordeel dan verwoord in het bestreden besluit. Verweerder stelt zich op het standpunt dat hij mag uitgaan van de verklaringen van onderzoek waarin staat dat de door eiseres overgelegde geboortebewijzen niet authentiek zijn. Daardoor is niet voldaan aan het vereiste dat iemand die wil naturaliseren in beginsel een gelegaliseerde geboorteakte en een geldig paspoort moet overleggen, aldus verweerder.



Beoordelingskader



9. Op grond van artikel 7 van de Rijkswet op het Nederlanderschap (RWN) wordt het Nederlanderschap verleend met inachtneming van de bepalingen van Hoofdstuk 4 van deze wet. Op grond van artikel 23, eerste lid, van de RWN kunnen nadere regels worden gesteld ter uitvoering van de wet. Deze nadere regels staan in het Besluit verkrijging en verlies Nederlanderschap (BvvN).

10. Op grond van artikel 31, eerste lid, aanhef en onder a, b, en e van het BvvN verstrekt de verzoeker bij de indiening van een naturalisatieverzoek gegevens met betrekking tot: geslachtsnaam en voornamen, geboortedatum, geboorteplaats en geboorteland, en nationaliteit. Op grond van het vijfde lid kan worden verlangd dat de verzoeker de juistheid van de verstrekte gegevens bewijst door middel van zo nodig gelegaliseerde en eventueel inhoudelijk geverifieerde documenten.

11. Volgens de Handleiding Rijkswet op het Nederlanderschap 2003 (Handleiding), onderdeel 7-alg, paragraaf 3.5., kan gerede twijfel aan de gestelde identiteit of nationaliteit een reden vormen voor afwijzing en kan gerede twijfel bijvoorbeeld bestaan op grond van documentonderzoek door Team onderzoek en Expertise Documenten (TOED).



Beoordeling van de rechtbank



12. De rechtbank neemt als uitgangspunt dat verlening van het Nederlanderschap wegens de daaraan verbonden gevolgen een zaak van groot gewicht is, waardoor verweerder bevoegd is om op de daartoe geëigende wijze bewijs van de gestelde nationaliteit en identiteit van de betreffende verzoeker te verlangen. Dit volgt uit vaste jurisprudentie van de Afdeling bestuursrechtspraak van de Raad van State (Afdeling), bijvoorbeeld de uitspraak van 24 november 2021, ECLI:NL:RVS:2021:2636.

13. Eiseres heeft ter onderbouwing van haar verzoek, naast haar Iraakse paspoort, een uittreksel uit het bevolkingsregister van Irak en een Iraakse geboorteakte overgelegd. Uit de verklaring van onderzoek van TOED van 7 april 2016 (onderzoeksnummer 134.150) is gebleken dat het uittreksel met aan zekerheid grenzende waarschijnlijkheid niet bevoegd is opgemaakt en afgegeven. Uit de verklaring van onderzoek van TOED van 28 juli 2016 (onderzoeksnummer 140.243) is gebleken dat de geboorteakte met aan zekerheid grenzende waarschijnlijkheid niet bevoegd is opgemaakt en afgegeven en dat de legalisatie vals is. Gelet op wat hiervoor is overwogen, heeft verweerder hierdoor mogen twijfelen aan de door eiseres gestelde identiteit en nationaliteit.

14. Verweerder mag in beginsel uitgaan van de verklaringen van onderzoek van TOED. Dit volgt uit vaste jurisprudentie van de Afdeling, bijvoorbeeld de uitspraak van 6 mei 2020, ECLI:NL:RVS:2020:1195. Dit is op grond van de vergewisplicht van verweerder, zoals die volgt uit artikel 3:2 van de Algemene wet bestuursrecht, slechts anders als een verklaring van onderzoek onvoldoende zorgvuldig tot stand is gekomen, of onvoldoende inzichtelijk of concludent is. Een dergelijke situatie doet zich naar het oordeel van de rechtbank in dit geval niet voor. Met de enkele stelling dat de conclusies van deze verklaringen van onderzoek niet inzichtelijk zijn, heeft eiseres deze ook niet gemotiveerd betwist. De rechtbank volgt eiseres verder niet in haar stelling dat alsnog van de authenticiteit van de door haar overgelegde stukken moet worden uitgegaan vanwege de brieven aan verweerder van de Iraakse ambassade te Den Haag van 31 augustus 2015 en 13 juni 2016. Het is namelijk niet gebleken dat de stelling van de ambassade dat de door eiseres overgelegde stukken wel authentiek zijn gebaseerd is op het oordeel van een documentexpert.

15. In bezwaar heeft eiseres nog een uittreksel uit het Iraakse geboorteregister overgelegd. Dit uittreksel is echter niet gelegaliseerd, zodat het daarmee niet aan de voorwaarden van het BvvN voldoet. De rechtbank komt daarom niet toe aan de vraag of de inhoud van dit uittreksel al dan niet correspondeert met de inhoud van het eerder overgelegde uittreksel.

16. Eiseres heeft naar voren gebracht dat zij heeft geprobeerd om aanvullende documenten betreffende haar nationaliteit en identiteit te verkrijgen, maar dat er geen reactie is gekomen van de Iraakse autoriteiten. Volgens paragraaf 3.5.5. van onderdeel 7-alg van de Handleiding is dit geen reden om bewijsnood aan te nemen en daardoor van het beleid af te wijken. Eiseres heeft niet gemotiveerd betoogd dat en waarom er niet van deze beleidsregel zou mogen worden uitgegaan.

17. Voor zover eiseres stelt dat zij volledig is geïntegreerd en dat zij ter afronding van haar integratie graag wil naturaliseren, merkt de rechtbank op dat dit nog altijd mogelijk is als zij een nieuw verzoek indient dat aan alle voorwaarden voldoet. 
Conclusie

18. Het beroep is ongegrond.

19. Voor een proceskostenveroordeling bestaat geen aanleiding.




Beslissing
De rechtbank verklaart het beroep ongegrond.



Deze uitspraak is gedaan door mr. B.F.Th. de Roos, rechter, in aanwezigheid van mr. J. de Winter, griffier, op 2 maart 2022 en openbaar gemaakt door middel van geanonimiseerde publicatie op www.rechtspraak.nl.
















De griffier is verhinderd om deze


beslissing mede te ondertekenen.



voorzitter









Afschrift verzonden aan partijen op:





Rechtsmiddel
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Afdeling bestuursrechtspraak van de Raad van State.

",Rechtbank Zeeland-West-Brabant,2022-03-02,2022-02-17,AWB- 21_3556,Uitspraak,,,Bestuursrecht,Eerste aanleg - enkelvoudig,"
RWNL
","

Rechtspraak.nl

",RWNL
769,ECLI:NL:RBZWB:2022:1030,"

RECHTBANK ZEELAND-WEST-BRABANT
Zittingsplaats Middelburg


Bestuursrecht 



zaaknummer: BRE 20/9657 ZW


uitspraak van de enkelvoudige kamer van 2 maart 2022 in de zaak tussen



      [naam eiser] , te [plaatsnaam] , eiser
gemachtigde: [naam gemachtigde] ,


en




de Raad van bestuur van het Uitvoeringsinstituut werknemersverzekeringen (UWV; kantoor Breda), verweerder. 





Procesverloop


In het besluit van 7 juli 2020 (primair besluit) heeft het UWV eiser een uitkering ingevolge de Ziektewet (ZW) per 22 juni 2020 geweigerd. 



In het besluit van 9 oktober 2020 (bestreden besluit) heeft het UWV het bezwaar van eiser tegen het primaire besluit ongegrond verklaard. 



Eiser heeft tegen het bestreden besluit beroep ingesteld. 




Het UWV heeft een verweerschrift ingediend.


Het beroep is besproken op de zitting van de rechtbank op 19 januari 2022.
Hierbij waren via een Skype verbinding aanwezig eiser en zijn gemachtigde en in persoon was aanwezig mr. M. Reitsma namens het UWV. 




Overwegingen 
1.	Feiten


Eiser is werkzaam geweest als timmerman. Voor dat werk is hij uitgevallen vanwege rug- en armklachten. Op 21 juni 2019 heeft hij, na twee jaar ZW, een WIA-uitkering aangevraagd.
Bij besluit van 9 augustus 2019 heeft het UWV geweigerd per 7 oktober 2019 aan eiser een WIA-uitkering toe te kennen. 
Bij besluit van 13 maart 2020 heeft het UWV het bezwaar van eiser daartegen ongegrond verklaard. Wel is het arbeidsongeschiktheidspercentage gewijzigd van 5,74% naar 30,78%.
Bij uitspraak van 18 november 2020 onder nummer BRE 20/6109 WIA, gepubliceerd onder nummer ECLI:NL:RBZWB:2020:5778, heeft deze rechtbank het beroep van eiser tegen het besluit van 13 maart 2020 ongegrond verklaard.
Inmiddels had het UWV eiser een uitkering ingevolge de WW toegekend en vanuit die positie heeft eiser zich op 22 juni 2020 met toegenomen klachten ziek gemeld bij het UWV.



Het UWV heeft bij het primaire besluit geweigerd eiser met ingang van 22 juni 2020 een ZW-uitkering toe te kennen. Eiser heeft bezwaar gemaakt tegen dit besluit.



Bij het bestreden besluit heeft het UWV het bezwaar van eiser ongegrond verklaard.


2.	Omvang geschil


In geschil is of het UWV terecht heeft geweigerd eiser per 22 juni 2020 een ZW-uitkering toe te kennen.


3.	Wettelijk kader


De verzekerde die ongeschikt is tot het verrichten van zijn arbeid als rechtstreeks en objectief medisch vast te stellen gevolg van ziekte of gebrek heeft recht op ziekengeld (artikel 19, eerste en vierde lid, van de ZW).



Naar vaste rechtspraak wordt onder het begrip ‘zijn arbeid’ verstaan de arbeid die de verzekerde het laatst voor het intreden van de arbeidsongeschiktheid heeft verricht. 



Als een verzekerde geen werkgever (meer) heeft, wordt onder ‘zijn arbeid’ verstaan: de werkzaamheden die bij een soortgelijke werkgever gewoonlijk kenmerkend zijn voor zijn arbeid (artikel 19, vijfde lid, van de ZW). 



Heeft er al eerder een arbeidsongeschiktheidsbeoordeling plaatsgevonden in het kader van de Wet op de arbeidsongeschiktheidsverzekering (WAO) of de Wet werk en inkomen naar arbeidsvermogen (WIA) en wordt de verzekerde op een later tijdstip weer arbeidsongeschikt, dan wordt naar vaste rechtspraak onder ‘zijn arbeid’ verstaan één van de geduide functies die gebruikt zijn bij die beoordeling. 


4.	Arbeidsmaatstaf


De rechtbank stelt vast dat het werk in één van de drie bij de WIA-beoordeling gebruikte functies van controleur metaalproducten (Sbc-code 264150), productiemedewerker industrie (Sbc-code 111180) en monteur printplaten (Sbc-code 267051) als ‘zijn arbeid’ in de zin van artikel 19 van de ZW moet worden aangemerkt en dat het UWV in deze procedure het werk van productiemedewerker industrie als zodanig aanmerkt. 


5.	Medische beoordeling


Het bestreden besluit is gebaseerd op rapportages van een arts onder verantwoordelijkheid van een verzekeringsarts en een verzekeringsarts bezwaar en beroep (verzekeringsarts b&b) van het UWV.



5.1

Primair arts [naam primair arts] heeft onder verantwoordelijkheid van verzekeringsarts [naam verzekeringsarts 1] het dossier bestudeerd en eiser gezien op het spreekuur van 6 september 2020. Zij heeft gerapporteerd dat eiser zich heeft ziekgemeld met hoofdzakelijk dezelfde (rug)klachten, maar met een toename van die klachten. Zij ziet geen wijziging in behandeling of medicatie. Eiser wacht op een injectie bij de pijnpoli die hij in 2018 ook heeft gekregen, toen helaas met weinig/geen effect. Er zijn geen nieuwe medische gegevens met betrekking tot deze klachten.
Wel is er nu volgens [naam primair arts] een ganglion bij de enkel dat er eerder niet was. Eiser ervaart hierdoor (extra) belemmeringen bij lopen. Hij geeft aan maximaal 30 minuten te kunnen lopen. Aangezien op de Functionele Mogelijkhedenlijst (FML) van 22 juli 2019 bij het beoordelingspunt lopen een beperking van maximaal 30 minuten is gesteld, is dit geen reden de belastbaarheid te wijzigen, volgens de primaire arts.
Gelet op het voorgaande ziet zij geen reden de FML van 22 juli 2019 te wijzigen. Daarmee acht zij eiser geschikt voor de geduide functies en ziet zij op dat moment geen recht op een ZW-uitkering.




5.2

Verzekeringsarts b&b [naam verzekeringsarts 2] heeft het dossier bestudeerd, inclusief de bezwaargronden en eiser gezien en onderzocht op de hoorzitting van 2 oktober 2020. De verzekeringsarts b&b rapporteert dat eiser stelt dat zijn rugklachten en beenklachten aanmerkelijk zijn toegenomen. Hij kan minder ver lopen met een tragere stap en moet ofwel aanhangen bij zijn vrouw of een stok gebruiken. Ook het zitten en liggen gaat slechter. Hij kan op de bank wel TV kijken maar moet regelmatig van houding wisselen. Ondanks een nieuwe matras blijft liggen pijnlijk. Hij kan wat met een stofdoek stoffen en koken kan hij zittend en rechtstaand. Alle activiteiten gaan langzamer dan voorheen.
Eiser heeft recent een infiltratie in de rug gekregen zonder effect. Hij zit nu op de camping omdat daar alles gelijkvloers is.
Verder is een tumor ontdekt in zijn linker enkel, tot achter de achillespees en deels in het bot. Waarschijnlijk gaat het om een goedaardige tumor maar exercese is nodig, operatie zal doorgaan op 8 oktober 2020. Ter hoogte van de rechter enkel constateert [naam verzekeringsarts 2] duidelijk een lokale zwelling die volgens MRI een tumor is.
Eiser heeft tijdens de hoorzitting de zittende houding enkel verlaten bij het lichamelijk onderzoek. Hij was tijdens het gesprek alert, antwoorde accuraat op vragen en er was
geen concentratiezwakte of geheugenstoornis.
De verzekeringsarts b&b acht eiser geschikt voor de geduide functie productiemedewerker industrie (montagemedewerker) met SBC code 111180 omdat:

- De zitduur is in deze functie beperkt en vertreden is mogelijk.
- Het lopen is in deze functie erg beperkt.
- Deze functie is weinig rugbelastend.

De resultaten van het lichamelijk onderzoek dat Boel heeft verricht liggen in lijn met eerdere
onderzoeksbevindingen. Een toename van klachten is bij dit ziektebeeld niet ongewoon waardoor mogelijk niet alle geduide functies passend zijn. De aangevoerde kritiek op sommige geduide functies kan terecht zijn, maar doet niet ter zake omdat arbeidsgeschiktheid reeds aan de orde is als één van de geduide functies geschikt is en dat is volgens hem in deze zaak het geval.
Wel heeft de verzekeringsarts b&b eiser er op gewezen dat hij zich toegenomen arbeidsongeschikt kan melden per datum operatie.
Tot slot concludeert [naam verzekeringsarts 2] dat eiser op 22 juni 2020 geschikt was voor de geduide functie met SBC code 111180 (montagemedewerker).




5.3

Eiser heeft onder verwijzing naar hetgeen hij in bezwaar heeft gesteld tegen het medisch oordeel van het UWV aangevoerd dat hij als gevolg van rechterarmklachten, knieklachten en forse rugklachten zijn werk als timmerman niet meer kon doen. In december 2020 zal eiser nog een injectie krijgen ter verlichting van de pijn in welk kader ook aan morfinepillen wordt gedacht.
Eiser heeft zich met toegenomen klachten ziek gemeld vanwege verergering van zijn rugklachten en de nieuwe klacht van ganglion aan de enkel. De rugklachten komen voort uit onbehandelbare hernia’s en slijtage/artrose. Slijtage verergert vaak in de loop der jaren en eiser heeft niet alleen bij bewegen, maar ook bij stilzitten en liggen veel rugpijn met uitstralende pijn naar nek en heup/benen.
Op 22 juni 2020 (datum in geding) had eiser door het ganglion last met lopen, maar de uitstulping (goedaardige tumor) is inmiddels operatief verwijderd.
In de door de verzekeringsarts b&b geschikt geachte functie van productiemedewerker industrie moet de hele dag worden gezeten, telkens 60 minuten aaneen. Volgens de FML van juli 2019 is eisers zitten beperkt tot ongeveer een uur aaneen, en niet meer dan 8 uur per dag. Eiser wijst er op dat in de functie meer dan 8 uur kan worden gezeten op een dag en bovendien acht hij het veel te zwaar steeds een uur achtereen te zitten, gedurende een hele werkdag.




5.4

De rechtbank is van oordeel dat het medisch onderzoek op een voldoende zorgvuldige wijze heeft plaatsgevonden. Uit de rapportages van de verzekeringsarts b&b  blijkt dat deze op de hoogte was van de door eiser gestelde klachten, waaronder naast de rugklachten ook het operatief te verwijderen ganglion met de daarbij horende klachten. Verder heeft de verzekeringsarts b&b voldoende gemotiveerd waarom hij van mening is dat eiser geschikt is zijn eigen arbeid in de vorm van de hem eerder als geschikt voorgehouden functie productiemedewerker industrie te verrichten. De rechtbank ziet geen aanleiding te twijfelen aan de bevindingen van de verzekeringsarts b&b. Daarbij merkt de rechtbank op dat blijkens de arbeidsmogelijkhedenlijst van 8 augustus 2019 in de functie productiemedewerker industrie maximaal 8 uren per dag wordt gewerkt en dat is niet meer dan van eiser gelet op de FML van 22 juli 2019 kan worden gevraagd. In die FML is bij aspect 5.2.1. immers vermeld dat eiser het grootste deel van de werkdag kan zitten, met tussen haakjes de toevoeging “niet meer dan 8 uur”. 
De informatie die eiser in beroep heeft overgelegd geeft geen aanleiding te twijfelen aan de bevindingen van de verzekeringsarts b&b. Daarbij is in aanmerking genomen dat eiser naast zijn invoelbare klachten geen medisch geobjectiveerde informatie heeft ingebracht op grond waarvan twijfel aan het oordeel van de verzekeringsarts b&b zou kunnen ontstaan. 
De rechtbank is dan ook van oordeel dat het UWV op goede gronden heeft geweigerd eiser per 22 juni 2020 een ZW-uitkering toe te kennen. 



6.	Het beroep wordt daarom ongegrond verklaard en voor een proceskostenveroordeling bestaat geen aanleiding.






Beslissing
De rechtbank verklaart het beroep ongegrond.



Deze uitspraak is gedaan door mr. T. Peters, rechter, in aanwezigheid van R.V. van Vliet, griffier, op 2 maart 2022 en openbaar gemaakt door middel van geanonimiseerde publicatie op www.rechtspraak.nl.






griffier						rechter




Afschrift verzonden aan partijen op:





Wat kunt u doen als u het niet eens bent met deze uitspraak?
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep. 





",Rechtbank Zeeland-West-Brabant,2022-03-02,2022-03-01,AWB - 20 _ 9657,Uitspraak,,,Bestuursrecht,Eerste aanleg - enkelvoudig,"
ZW
","

Rechtspraak.nl

",ZW
770,ECLI:NL:RBGEL:2022:1199,"

RECHTBANK GELDERLAND


Inloopteam Bestuursrecht



zaaknummer: ARN 21/2956

uitspraak van de enkelvoudige kamer in de zaak tussen


        [Eiseres A] , uit [plaats A] , eiseres 
(gemachtigde: mr. T.P. Boer),



en




de Raad van bestuur van het Uitvoeringsinstituut Werknemersverzekeringen (het Uwv), verweerder,
(gemachtigde: J.Marquenie).



Procesverloop


Met het besluit van 29 januari 2021 heeft het Uwv de aanvraag van eiseres om een uitkering  op grond van de Wet werk en inkomen naar arbeidsvermogen (Wet WIA) afgewezen. De mate van arbeidsongeschiktheid is bepaald op 20,44%.



Met het besluit van 2 juni 2021 heeft het Uwv het bezwaar van eiseres ongegrond verklaard.



Eiseres heeft tegen het bestreden besluit beroep ingesteld.



Het Uwv heeft een verweerschrift ingediend.



De zaak is bij de rechtbank behandeld op de Skype-zitting van 28 februari 2022. Eiseres was aanwezig samen met haar gemachtigde. Het Uwv was, met bericht, niet aanwezig.




Wat er aan deze procedure vooraf ging 

Eiseres werkte als röntgenlaborante in opleiding. Op 17 oktober 2018 is het dienstverband geëindigd. Het Uwv heeft eiseres een uitkering op grond van de Werkloosheidswet (WW) toegekend. Vanuit de WW heeft eiseres zich op 5 december 2018 bij het Uwv ziekgemeld wegens vermoeidheidsklachten, waarna eiseres een uitkering op grond van de Ziektewet (ZW) kreeg. 
Vervolgens heeft het Uwv de aanvraag om een uitkering op grond van de Wet WIA beoordeeld. 
Een verzekeringsarts van het Uwv heeft eiseres onderzocht en beoordeeld wat de arbeidsbeperkingen van eiseres zijn per 2 december 2020. Deze beperkingen heeft de verzekeringsarts opgenomen in een functionele mogelijkhedenlijst (FML). Vervolgens heeft een arbeidsdeskundige van het Uwv vastgesteld dat er drie functies zijn die eiseres, met haar beperkingen, nog zou kunnen doen. De arbeidsdeskundige heeft berekend dat eiseres met de middelste van deze functies 79,56 % kan verdienen van het loon dat zij verdiende voordat zij zich ziek meldde. 
Eiseres heeft bezwaar gemaakt. Een verzekeringsarts bezwaar en beroep en een arbeidsdeskundige bezwaar en beroep hebben opnieuw naar de zaak van eiseres gekeken. Volgens de verzekeringsarts bezwaar en beroep zijn de beperkingen juist vastgesteld. De arbeidsdeskundige bezwaar en beroep kon zich ook vinden in de beoordeling van de arbeidsdeskundige. Hierop heeft het Uwv het bestreden besluit genomen. 




Wat eiseres vindt

Volgens eiseres is haar medische situatie slechter en heeft zij meer beperkingen dan het Uwv heeft aangenomen. Het Uwv heeft geen dan wel onvoldoende rekening gehouden met het dagverhaal van eiseres. Ook heeft het Uwv onvoldoende rekening gehouden met het feit dat werken en het verrichten van dagelijkse activiteiten thuis niet samengaan. Verder voert eiseres aan dat het Uwv ten onrechte concludeert dat slechts een deel van haar klachten objectiveerbaar is. Eiseres is als gevolg van haar beperkingen uitgevallen. Zij wil wel werken, maar is hiertoe niet in staat. De energetische beperking is het ernstigst. Eiseres overschat zichzelf en daarna wordt zij ver teruggeworpen. Eiseres voert tevens aan dat de verzekeringsarts een lichamelijk onderzoek had moeten verrichten, bijvoorbeeld aan haar bewegingsapparaat. 
Eiseres stelt dat zij met haar beperkingen de geduide functies niet kan verrichten. Tot slot verzoekt eiseres de rechtbank om een deskundige te benoemen.




Waarover het gaat in deze zaak  


De vraag is of het Uwv terecht stelt dat eiseres voor 20,44% arbeidsongeschikt is. De rechtbank moet die vraag beantwoorden aan de hand van wat eiseres daartegen in heeft gebracht. Belangrijk punt is dat het gaat om de medische toestand van eiseres op 2 december 2020 en de vraag welke beperkingen daaruit volgen. 





Wat de rechtbank vindt 


Het Uwv mag besluiten over iemands arbeidsongeschiktheid baseren op rapporten van    verzekeringsartsen en arbeidsdeskundigen. Deze rapporten moeten dan wel aan een aantal voorwaarden voldoen: zij moeten op zorgvuldige wijze tot stand zijn gekomen, ze mogen geen tegenstrijdigheden bevatten en de rapporten moeten begrijpelijk zijn. Het is aan eiseres om aannemelijk te maken dat de rapporten die over haar zijn opgesteld niet aan deze voorwaarden voldoen.

De voorwaarden waaraan de rapporten moeten voldoen

De verzekeringsarts heeft het dossier en de ontvangen informatie bestudeerd. Hij heeft eiseres op het spreekuur gezien. Voorafgaand aan het spreekuur heeft eiseres per brief 11 december 2020 kenbaar gemaakt een fysieke, niet digitale, keuring te willen. De verzekeringsarts heeft eiseres fysiek op het spreekuur gezien. Hij vond het niet nodig om een lichamelijk onderzoek te verrichten, omdat dat wegens de al aanwezige medische stukken in het dossier geen toegevoegde waarde had. Bovendien wilde eiseres eerder naar huis. 
Volgens de verzekeringsarts is eiseres aangewezen op fysiek lichte werkzaamheden in een rustige omgeving zonder frequente deadlines. De polsen mogen niet overbelast worden door zwaar fysiek werk. Hij heeft beperkingen aangenomen op het vlak van persoonlijk en sociaal functioneren, fysieke omgevingseisen, dynamische handelingen en werktijden. 
De verzekeringsarts bezwaar en beroep heeft het standpunt van de verzekeringsarts in het rapport van 2 mei 2021 heroverwogen. De verzekeringsarts bezwaar en beroep heeft het dossier en de informatie van de behandelaars, waaronder de brieven van de logopedist, reuma verpleegkundige en diëtist bestudeerd. De verzekeringsarts bezwaar en beroep heeft gemotiveerd waarom hij geen aanleiding ziet anders te denken over de belastbaarheid dan de verzekeringsarts. 
Eiseres voert aan dat het onderzoek onzorgvuldig was, nu de verzekeringsarts geen lichamelijk onderzoek heeft uitgevoerd. De enkele omstandigheid dat er geen lichamelijk onderzoek heeft plaatsgevonden, hoeft niet te leiden tot een onzorgvuldig onderzoek.  De rechtbank is van oordeel dat de verzekeringsarts in dit geval voldoende heeft gemotiveerd waarom geen lichamelijk onderzoek heeft plaatsgevonden.
De verzekeringsartsen hebben alle klachten van eiseres en de informatie van de behandelaars betrokken in hun beoordeling. Gelet op deze onderzoeksactiviteiten is de rechtbank van oordeel dat de medische rapporten zorgvuldig tot stand zijn gekomen. De verzekeringsartsen hebben bovendien eenduidig, inzichtelijk en zonder tegenstrijdigheden uitgelegd hoe hun beoordeling tot stand is gekomen. Dat betekent dat de rapporten aan de drie voorwaarden voldoen.

De medische beoordeling

De verzekeringsarts heeft aangenomen dat er sprake is van een aandoening met veel subjectieve, maar deels te objectiveren klachten, waarvan eiseres veel hinder ondervindt in het dagelijks leven. Zo heeft eiseres vermoeidheidsklachten, polsklachten, persoonlijkheidsstoornissen (narcisme en borderline), klachten aan haar nek en kaak en is zij prikkelgevoelig. Gezien het reeds langdurig bestaan van de klachten en de veelvoudige bezoeken aan behandelaars acht de verzekeringsarts, ondanks dat de klachten niet objectiveerbaar zijn, aannemelijk dat eiseres enige beperkingen ondervindt. In de FML heeft de verzekeringsarts onder andere beperkingen opgenomen voor het persoonlijk en sociaal functioneren. Daarnaast zijn er beperkingen aangenomen ten opzichte van koude temperatuur en huidcontact en met betrekking tot duwen, trekken, tillen dragen en lopen. Tot slot heeft de verzekeringsarts een urenbeperking aangenomen. 



Behalve de bovengenoemde beperkingen zijn de overige beperkingen volgens de verzekeringsarts niet te herleiden naar geobjectiveerde medische oorzaken. Daarnaast merkte de verzekeringsarts op dat de verklaringen van eiseres tegenstrijdig zijn als het gaat om de vermoeidheidsklachten. Zo heeft eiseres tijdens het spreekuur aangegeven last te hebben van traag spreken. Volgens de verzekeringsarts is het traag spreken niet goed te verklaren en is het inconsistent met gedragingen bij vermoeidheid op werk. Op de vragen van de verzekeringsarts omtrent de tegenstrijdigheid in haar verklaringen heeft eiseres geen antwoord gegeven. 



De verzekeringsarts bezwaar en beroep heeft in het rapport van 2 mei 2021 uiteengezet waarom de conclusie van de verzekeringsarts over de belastbaarheid van eiseres in stand kan blijven. Met betrekking tot de nek- en kaakklachten merkt de verzekeringsarts bezwaar en beroep op dat er hiervoor geen duidelijke verklaring aanwezig is. Ten aanzien van de polsklachten zijn er ook geen duidelijke verklaringen. De verzekeringsarts bezwaar en beroep overweegt hierbij dat de polsklachten toch wel deels objectiveerbaar zijn, gezien de lange medische geschiedenis van eiseres. De verzekeringsarts bezwaar en beroep concludeert net als de verzekeringsarts dat slechts een deel van de klachten medisch objectiveerbaar is. Hierbij stelt de verzekeringsarts bezwaar en beroep vast dat er beperkingen aangenomen kunnen worden ten opzichte van het persoonlijk en sociaal functioneren wegens de persoonlijkheidsproblematiek van eiseres die medisch is vastgesteld. Daarnaast stelt de verzekeringsarts bezwaar en beroep vast dat er beperkingen kunnen worden aangenomen met betrekking tot het langdurig staan (wegens de pijnklachten van het houdings-en bewegingsapparaat) en het verrichten van zwaar werk (wegens vermoeidheid en het lage lichaamsgewicht). In tegenstelling tot de verzekeringsarts ziet de verzekeringsarts bezwaar en beroep geen aanleiding voor een urenbeperking, echter houdt de verzekeringsarts deze toch in stand nu het niet nadelig is voor eiseres. 



Tot slot overweegt de verzekeringsarts bezwaar en beroep dat er geen aanleiding is voor het aannemen van nieuwe beperkingen naar aanleiding van het bezwaarschrift. Immers, de stukken waar eiseres tijdens de bezwaarprocedure naar heeft verwezen, zijn al door de primaire verzekeringsarts in acht genomen. Nu er geen nieuwe medische stukken zijn meegestuurd, is volgens de verzekeringsarts bezwaar en beroep geen nieuw medisch beeld ontstaan. 
Eiseres voert aan dat het Uwv ten onrechte geen extra beperkingen heeft aangenomen voor de genoemde vermoeidheids- en polsklachten. 
De rechtbank vindt dat de verzekeringsarts bezwaar en beroep voldoende heeft uitgelegd  waarom niet meer of andere beperkingen zijn aangenomen. De verzekeringsarts bezwaar en beroep heeft het dossier bestudeerd, nieuwe stukken meegewogen en per klacht gemotiveerd of deze objectiveerbaar is of niet. Als iemand het niet eens is met een oordeel van een verzekeringsarts, dan moet hij of zij dat onderbouwen met medische stukken. Hoe iemand zich voelt, is zonder medische onderbouwing niet genoeg om bij de rechtbank gelijk te krijgen. De rechtbank ziet in wat eiseres heeft aangevoerd geen aanleiding te twijfelen aan de juistheid van de medische onderbouwing van het besluit.
Eiseres heeft tot slot de rechtbank verzocht om een deskundige te benoemen, nu zij dit niet zelf kan bekostigen. Zoals hiervoor vermeld, twijfelt de rechtbank niet aan de medische onderbouwing van het bestreden besluit. Daarnaast merkt de rechtbank op dat niet is gebleken dat eiseres geen ruimte heeft gehad om de medische stukken te betwisten. De rechtbank ziet dan ook geen aanleiding een deskundige te benoemen. 

De arbeidskundige beoordeling

Uitgaande van de juistheid van de bij eiseres vastgestelde medische beperkingen ziet de rechtbank in wat eiseres heeft aangevoerd geen reden om haar geschiktheid voor de geduide functies in twijfel te trekken.  
De arbeidsdeskundige (bezwaar en beroep) heeft berekend dat eiseres op 2 december 2020 met de middelste van deze functies 79,56% kan verdienen van het loon dat zij voorheen verdiende als röntgenlaborante in opleiding, zodat eiseres voor de overige 20,44% arbeidsongeschikt is.



De conclusie van de rechtbank 

Het Uwv heeft terecht geen WIA-uitkering aan eiseres toegekend. 
Het beroep van eiseres is ongegrond. Dit betekent dat zij geen gelijk krijgt. Omdat eiseres in beroep geen gelijk krijgt, worden de door haar gemaakte proceskosten of het betaalde griffierecht niet vergoed. 





Beslissing


De rechtbank verklaart het beroep ongegrond.





Deze uitspraak is gedaan door mr. M.A. Broekhuis, rechter, in aanwezigheid van mr. C. Deve, griffier op 3 maart 2022.














griffier



rechter








De uitspraak is verzonden op 3 maart 2022 en zal binnen een week na deze datum openbaar gemaakt worden door publicatie op rechtspraak.nl.





Bent u het niet eens met deze uitspraak?
Als u het niet eens bent met deze uitspraak, kunt u een brief sturen naar de Centrale Raad van Beroep waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 6 weken na de dag waarop deze uitspraak is verzonden. U ziet deze datum hierboven.







 12 mei 2015, ECLI:NL:CRVB:2015:4633

",Rechtbank Gelderland,2022-03-03,2022-03-07,AWB - 21 _ 2956,Uitspraak,,,Bestuursrecht; Socialezekerheidsrecht,Eerste aanleg - enkelvoudig,"

WIA-aanvraag terecht afgewezen. 
Medische situatie voldoende onderkend door verweerder.

","

Rechtspraak.nl

","WIA-aanvraag terecht afgewezen. 
Medische situatie voldoende onderkend door verweerder."
771,ECLI:NL:RBDHA:2022:1743,"

RECHTBANK DEN HAAG


Zittingsplaats Middelburg



Bestuursrecht



zaaknummer: NL21.18067


uitspraak van de voorzieningenrechter in de zaak tussen

      [naam], verzoeker

V-nummer: [nummer]
(gemachtigde: mr. C.E. Stassen-Buijs),



en


de staatssecretaris van Justitie en Veiligheid, verweerder
(gemachtigde: mr. C.W.M. van Breda).




Procesverloop


Bij besluit van 16 november 2021 heeft verweerder de asielaanvraag van verzoeker afgewezen als kennelijk ongegrond. In het besluit is neergelegd dat aan eiser nog geen terugkeerbesluit wordt opgelegd, omdat er vanwege de minderjarige leeftijd van eiser eerst onderzoek naar adequate opvang moet plaatsvinden.



Bij besluit van 28 januari 2022 heeft verweerder het besluit van 16 november 2021 gewijzigd in die zin, dat eiser uitstel van vertrek krijgt.



Beide besluiten vormen tezamen ‘het bestreden besluit’. 



Verzoeker heeft tegen het bestreden besluit beroep ingesteld. Hij heeft verder de voorzieningenrechter verzocht om een voorlopige voorziening te treffen.



De voorzieningenrechter heeft het verzoek, tezamen met de zaak NL21.18066, op 2 februari 2022 op zitting behandeld te Breda. Verzoeker heeft zich laten vertegenwoordigen door zijn gemachtigde. Verweerder heeft zich laten vertegenwoordigen door zijn gemachtigde.





Overwegingen

1. Bij uitspraak van vandaag, zaaknummer NL21.18066, heeft de rechtbank uitspraak gedaan op het beroep. De voorzieningenrechter wijst het verzoek om die reden af.

2. Gelet op de uitkomst van het beroep zal verweerder in de proceskosten worden veroordeeld tot een bedrag van € 759 (1 punt voor het indienen van het verzoekschrift), te betalen aan verzoeker.




Beslissing


De voorzieningenrechter:


- wijst het verzoek om voorlopige voorziening af;
- veroordeelt verweerder tot betaling van € 759 aan verzoeker.



Deze uitspraak is gedaan door mr. B.F.Th. de Roos, voorzieningenrechter, in aanwezigheid van N.A. D’Hoore, griffier.



De uitspraak is uitgesproken in het openbaar en bekendgemaakt op:






Tegen deze uitspraak staat geen hoger beroep of verzet open.



",Rechtbank Den Haag,2022-03-01,2022-03-07,NL21.18067,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
plak vovo
","

Rechtspraak.nl

",plak vovo
772,ECLI:NL:RBZWB:2022:1031,"

RECHTBANK ZEELAND-WEST-BRABANT
Zittingsplaats Middelburg


Bestuursrecht 



zaaknummer: BRE 21/1298 WIA


uitspraak van de enkelvoudige kamer van 2 maart 2022 in de zaak tussen


      [naam eiseres] , te [plaatsnaam 1] , eiseres,


en




de Raad van bestuur van het Uitvoeringsinstituut werknemersverzekeringen (UWV; kantoor Breda), verweerder. 





Procesverloop


In het besluit van 13 augustus 2020 (primair besluit) heeft het UWV eiseres een uitkering op grond van de Wet werk en inkomen naar arbeidsvermogen (WIA) toegekend.



In het besluit van 12 februari 2021 (bestreden besluit) heeft het UWV het bezwaar van eiseres tegen het primaire besluit gegrond verklaard. 



Eiseres heeft tegen het bestreden besluit beroep ingesteld. 



Het UWV heeft een verweerschrift ingediend.



Het beroep is besproken op de zitting van de rechtbank op 19 januari 2022.
Hierbij waren aanwezig eiseres, [naam vertegenwoordiger] als gemachtigde van eiseres en mr. M. Reitsma namens het UWV. 




Overwegingen 
1.	Feiten


Eiseres is werkzaam geweest als jobhunter bij de gemeente [plaatsnaam 2] via [naam bedrijf 1] . Voor dat werk is zij uitgevallen vanwege de gevolgen van een hersenschudding als gevolg van een kofferbakdeksel dat zij tegen haar hoofd kreeg. 



Bij het primaire besluit heeft het UWV eiseres een WIA-uitkering toegekend met ingang van 2 juni 2020 naar een mate van arbeidsongeschiktheid van 50,91%. Eiseres heeft bezwaar gemaakt tegen dit besluit.



Bij het bestreden besluit is het bezwaar van eiseres gegrond verklaard. Het UWV heeft zich op het standpunt gesteld dat eiseres per 2 juni 2020 niet voor 50,91%, maar voor 58,67% arbeidsongeschikt moet worden geacht. 

2. 	Omvang geschil 


In geschil is of het UWV terecht de mate van arbeidsongeschiktheid per 2 juni 2020 heeft vastgesteld op 58,67%.


3.	Wettelijk kader


In artikel 4, eerste lid, van de Wet WIA is bepaald dat volledig en duurzaam arbeidsongeschikt is degene die als rechtstreeks en objectief medisch vast te stellen gevolg van ziekte, gebrek, zwangerschap of bevalling duurzaam slechts in staat is om met arbeid ten hoogste 20% te verdienen van het maatmaninkomen per uur.
In het tweede lid is bepaald dat in het eerste lid onder duurzaam wordt verstaan een medisch stabiele of verslechterende situatie.
In het derde lid is bepaald dat onder duurzaam mede wordt verstaan een medische situatie waarbij op lange termijn een geringe kans op herstel bestaat.



Volgens artikel 5 van de Wet WIA is gedeeltelijk arbeidsgeschikt degene die als rechtstreeks en objectief medisch vast te stellen gevolg van ziekte, gebrek, zwangerschap of bevalling slechts in staat is met arbeid ten hoogste 65% te verdienen van het maatmaninkomen per uur, maar die niet volledig en duurzaam arbeidsongeschikt is. Dit betekent dat pas recht op uitkering bestaat bij een mate van arbeidsongeschiktheid van 35% of meer. 



Van belang is dan ook:

- of eiseres medische beperkingen heeft en
- of zij daardoor geheel of gedeeltelijk niet meer in staat is met arbeid inkomsten te verwerven.

4.	Medische beoordeling


Het bestreden besluit, voor zover dit ziet op de medische beoordeling, is gebaseerd op rapportages van een verzekeringsarts en een arts bezwaar en beroep (arts b&b) onder verantwoordelijkheid van een verzekeringsarts bezwaar en beroep (verzekeringsarts b&b) van het UWV.



4.1

Verzekeringsarts [naam verzekeringsarts 1] heeft het dossier bestudeerd en eiseres gesproken tijdens een telefonisch spreekuur van 25 juni 2020 en een telefonisch spreekuur van 17 juli 2020. Hij heeft gerapporteerd dat er geen reden te zien voor een uitzondering zoals bedoeld in de standaard GDBM. Eiseres is immers niet opgenomen, niet bedlegerig gedurende het grootste deel van de dag, wel ADL-zelfstandig en er is geen ernstige stoornis op alle drie de niveaus van het persoonlijk en sociaal functioneren. Tenslotte is er ook geen levensverwachting korter dan een jaar. Eiseres is derhalve belastbaar te achten.
Wel ziet [naam verzekeringsarts 1] beperkingen ten opzichte van normaal functioneren. Eiseres geeft onder meer aan klachten te ervaren van concentratie- en geheugenvermindering. De verzekeringsarts ziet daar geen evidente tekenen van, en daarvan blijkt hem ook niet uit de overige informatie. Bij de Eerstejaars Ziektewet-beoordeling merkte zijn collega Raad zijns inziens terecht op: 
“Beperkingen op het gebied van concentreren kunnen eventueel worden verwoord onder punt 1.1 en 1.2 in de Functionele Mogelijkheden Lijst (FML) (vasthouden van de aandacht en verdelen van de aandacht) en op het gebied van geheugen onder punt 1.3 (herinneren). Voor het aangegeven van een beperking op deze punten moet volgens de definitie sprake zijn van ernstige psychische stoornis of een stoornis met ernstige schade van de hersenen. Vuistregel voor een beperking op ‘aandacht’ is daarbij dat als de zelfverzorging normaal is en zeker als de rol in het samenlevingsverband normaal is, geen sprake kan zijn van een stoornis in het vasthouden en verdelen van de aandacht als bedoeld onder deze beoordelingspunten. Een andere belangrijke indicatie is bijvoorbeeld adequate deelname aan het beoordelingsgesprek. Om van een beperking te kunnen spreken op ‘herinneren’ moet de continuïteit van het handelen gevaar lopen. Daarbij dient ook te worden opgemerkt dat bij onderzoek naar aandacht en geheugen in het kader van het opstellen van het behandelplan in januari ’19 geen aanmerkelijke beperkingen op deze gebieden werden vastgesteld. In deze casus kan van een beperking op deze punten om bovenstaande redenen dan ook geen sprake zijn.”
Verzekeringsarts [naam verzekeringsarts 1] acht dat citaat onveranderd van toepassing. Hij constateert dat het gebeuren een forse impact heeft gehad en acht dat ook zeer invoelbaar. Er dienen enkele beperkingen op preventieve grond op persoonlijk en sociaal functioneren te worden aangenomen (voor beperkte prikkelverwerking en om verdere overbelasting te voorkomen). In goed passende arbeid ziet de verzekeringsarts noch op energetische, noch op preventieve gronden, reden voor een urenbeperking. Ook is er geen medisch voorgeschreven behandeling waarmee eiseres een of meer werkdagen of delen ervan niet beschikbaar is voor arbeid. 
Gelet op het voorgaande overweegt verzekeringsarts [naam verzekeringsarts 1] dat er benutbare mogelijkheden zijn voor arbeid, maar met beperkingen. De klachten acht hij plausibel en consistent. Vanuit de curatieve sector is immers een afwijking geconstateerd waarvoor behandeling is ingezet. Daarnaast ziet de verzekeringsarts afwijkingen passend bij de medische situatie en hij acht het reëel uit te gaan van een zekere kwetsbaarheid. Eiseres is daarom aangewezen op niet te zwaar belastend werk. 
De verzekeringsarts verwacht op korte termijn geen belangrijke veranderingen in de medische situatie van eiseres en heeft de beperkingen en de belastbaarheid van eiseres neergelegd in de FML van 20 juli 2020.




4.2

Arts b&b [naam arts] heeft onder verantwoordelijkheid van verzekeringsarts b&b [naam verzekeringsarts 2] de beschikbare medische gegevens bestudeerd, eiseres gezien op de hoorzitting van 30 november 2020 en haar aansluitend onderzocht.

          [naam arts] is van mening dat eiseres aanvullend beperkt is voor bovennormale stofexpositie en expositie aan industriële gassen en/of dampen, nu zij bekend is met astma. Normale milde blootstelling in bijvoorbeeld kantoor- en industrieel werkklimaat acht zij wel mogelijk, want het is een milde vorm, waarbij eiseres maar één of twee keer per jaar medicatie behoeft. Er is geen sprake van ernstig reactief astma.
Wat betreft beperkingen voor concentreren, verdelen van de aandacht en herinneren, volgt de arts b&b de overwegingen van de primaire verzekeringsarts: Voor het aangegeven van een beperking op deze punten moet sprake zijn van een ernstige psychische stoornis of een stoornis met ernstige schade van de hersenen. Dat blijkt bij eiseres niet, zonder te stellen dat zij geen beperkingen ervaart in het dagelijks leven en mogelijk momenteel niet functioneert zoals vóór het ongeval. 
Met de in de FML vastgelegde beperkingen wordt volgens [naam arts] voldoende rekening gehouden met de verminderde psychische belastbaarheid. De door eiseres subjectief ervaren cognitieve beperkingen zijn niet geobjectiveerd, blijkens het neuroassessment bij Revant. Dit strookt met het eigen onderzoek: de aandacht is goed te trekken en te behouden gedurende het gesprek van 70 minuten, tevens zijn feiten en data goed reproduceerbaar. Eiseres geeft aan afgeleid te zijn door de reflectie van haarzelf in het plexiglas, waar overigens geen uitingen van op te merken zijn. Met deze geclaimde verhoogde afleidbaarheid wordt eiseres reeds voorzien in de FML. Toch is zij ook in staat cognitief, zeker waar het gaat over aandacht, aandacht verdelen en concentratie, zeer complexe handelingen als autorijden uit te voeren.
Daarnaast claimt eiseres beperkingen voor zien, horen, lezen, omgaan met conflicten en samenwerken. Deze beperkingen kent de verzekeringsarts b&b niet toe. Volgens de oogarts is er een convergentie insufficiëntie, tevens een afwijkende sterkte die reeds wordt gecorrigeerd door middel van een passende bril, waarvan de sterkte niet onlangs is gewijzigd.
Meegebracht papierwerk wordt zonder zichtbare moeite gehanteerd en geïnterpreteerd. Daarnaast geeft eiseres aan dat zij boeken leest, zodat beperkingen voor ‘zien’ en ‘lezen’ niet aan de orde zijn.
Dat geldt ook voor horen, aangezien eiseres geen blijk geeft daar moeite mee te hebben tijdens de hoorzitting. Omgaan met conflicten en samenwerken zijn reeds beperkt in de FML. Arts b&b [naam arts] acht eiseres in staat tot telefonische of schriftelijke conflicthantering, gezien het vrij gedetailleerde bezwaarschrift dat zij naar eigen zeggen zelfstandig heeft opgesteld. Daarbij geldt dat eiseres is aangewezen op een prikkelarme, rustige werkomgeving (visueel/auditief). Eiseres geeft in bezwaar meerdere FML items aan waarin zij (sterker) beperkt zou moeten worden en geeft daarmee de subjectieve beleving van de klachten weer. Bij het invullen van de FML dient echter te worden uitgegaan van het medisch objectiveerbare deel van de klachten die leiden tot beperkingen in arbeid. Daarom stelt [naam arts] dat de beperkingen voor het overgrote deel in lijn zijn met hetgeen geobjectiveerd kan worden.
Het gegeven dat eiseres is aangewezen op werk zonder verhoogd persoonlijk risico, namelijk
niet werken op hoogten, aan draaiende niet afgeschermde machines, dan wel het besturen van voertuigen, dekt volgens haar de duizeligheidsklachten van eiseres voldoende.
De arts b&b ziet geen medische indicatie voor een urenbeperking, conform de mening van
voorgaande rapporteur. Met het duiden van functies met behulp van de FML, aangepast op de belastbaarheid van eiseres, wordt er vanuit gegaan dat zij deze voor haar geschikt bevonden werkzaamheden gedurende een volledige werkweek kan volhouden. Volgens de standaard ‘Duurbelastbaarheid in Arbeid’ voldoet eiseres niet aan een van de indicaties voor urenbeperking. 
De beperkingen en de belastbaarheid van eiseres heeft de arts b&b met de correctie als in haar rapportage van 10 februari 2021 aangegeven, neergelegd in de FML van 10 februari 2021.




4.3
Eiseres heeft tegen het medisch oordeel van het UWV aangevoerd dat zij niet 2 à 4 uur aaneen kan werken. Zij wijst daarbij naar verklaringen van Werkservicepunt Zeeuws-Vlaanderen, [naam bedrijf 2] en een buurvrouw. Uit de eerste twee verklaringen blijkt volgens eiseres dat zij niet (meer) kan werken en de buurvrouw geeft aan dat eiseres na de hoorzitting zodanig was vermoeid dat zij niet meer naar huis kon komen, waarop de buurvrouw dat voor eiseres heeft moeten organiseren. Eiseres stelt dat het UWV hiernaar volstrekt onvoldoende onderzoek heeft verricht. Het vrijwilligerswerk dat zij voor [naam bedrijf 2] probeerde te doen was bovendien nog in overleg met het UWV georganiseerd. Verder wijst eiseres er op dat het UWV stelt dat zij de hoorzitting kon volhouden, maar juist omdat zij het laatste kwartier daarvan niets meer kon opnemen, is haar desgevraagd door de voorzitter van de hoorcommissie aangeboden daarvan schriftelijk verslag te doen.



4.4

De rechtbank is van oordeel dat het medisch onderzoek op een voldoende zorgvuldige wijze heeft plaatsgevonden. Uit de rapportages van de verzekeringsartsen blijkt dat zij op de hoogte waren van de door eiseres gestelde klachten, waaronder niet alleen de problemen van concentratie en verdelen van de aandacht, maar ook de gestelde rustbehoefte van eiseres. Bij de opstelling van de FML is met het geobjectiveerde deel van de klachten rekening gehouden.
De informatie die eiseres in beroep heeft overgelegd geeft de rechtbank geen aanleiding te twijfelen aan de belastbaarheid die de verzekeringsartsen hebben aangenomen. Daarbij is in aanmerking genomen dat de verklaringen waar eiseres naar heeft verwezen niet van de hand van medici zijn en als uitkomst van medisch onderzoek kunnen worden gezien.  
Hoewel de rechtbank in navolging van de verzekeringsartsen invoelbaar acht dat het eiseres minder gaat dan vóór haar ongeval zijn er in het dossier geen objectief medische gedingstukken aanwezig die kunnen leiden tot twijfel aan de vaststelling van de medische beperkingen in de FML van 10 februari 2021.
Ook overigens is de rechtbank niet gebleken dat in die FML de te objectiveren beperkingen van eiseres zijn onderschat. Voor de verdere beoordeling gaat de rechtbank dan ook uit van de belastbaarheid die is neergelegd in die FML.



5.	Geschiktheid voor de functies




5.1
Een arbeidsdeskundige bezwaar en beroep (arbeidsdeskundige b&b) van het UWV heeft, rekening houdend met de vastgestelde FML de volgende functies ten grondslag gelegd aan de berekening van de mate van arbeidsongeschiktheid: textielproductenmaker (excl. vervaardigen textiel) (Sbc-code 111660), medewerker tuinbouw (planten, bloemen en vruchten) (Sbc-code 111010) en medewerker intern transport (Sbc-code 111220). 



5.2
De rechtbank ziet geen reden te oordelen dat de voor eiseres geselecteerde functies in medisch opzicht niet passend zijn. De rechtbank verwijst naar de rapportage van de arbeidsdeskundige van 13 augustus 2020 en het rapport van de arbeidsdeskundige b&b van 11 februari 2021. Daarin is inzichtelijk gemotiveerd dat, uitgaande van de vastgestelde beperkingen, eiseres de werkzaamheden kan verrichten die verbonden zijn aan deze functies. Het standpunt van eiseres dat zij niet in staat is de geduide functies te verrichten, vloeit voort uit haar opvatting dat haar medische beperkingen zijn onderschat. Zoals de rechtbank in overweging 4.4 heeft geconcludeerd is die opvatting niet juist.


De hiervoor genoemde functies mochten worden gebruikt voor de berekening van de mate van arbeidsongeschiktheid.


6.	Mate van arbeidsongeschiktheid 


Op basis van de inkomsten die eiseres met de geduide functies kan verdienen, heeft het UWV een berekening gemaakt die leidt tot een mate van arbeidsongeschiktheid van 58,67%. Omdat eiseres specifiek tegen deze berekening geen gronden naar voren heeft gebracht, gaat de rechtbank uit van deze mate van arbeidsongeschiktheid.  



Dit betekent dat het UWV terecht de mate van arbeidsongeschiktheid per 2 juni 2020 heeft vastgesteld op 58,67%.



Het beroep wordt dan ook ongegrond verklaard.


7.		Proceskosten en griffierecht


Omdat het beroep ongegrond wordt verklaard is er geen aanleiding voor een proceskostenveroordeling.





Beslissing
De rechtbank verklaart het beroep ongegrond.


Deze uitspraak is gedaan door mr. T. Peters, rechter, in aanwezigheid van R.V. van Vliet, griffier, op 2 maart 2022 en openbaar gemaakt door middel van geanonimiseerde publicatie op www.rechtspraak.nl.






griffier						rechter




Afschrift verzonden aan partijen op:





Wat kunt u doen als u het niet eens bent met deze uitspraak?
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep. 





",Rechtbank Zeeland-West-Brabant,2022-03-02,2022-03-01,AWB - 21 _ 1298,Uitspraak,,,Bestuursrecht,Eerste aanleg - enkelvoudig,"
WIA
","

Rechtspraak.nl

",WIA
773,ECLI:NL:RBDHA:2022:1744,"

RECHTBANK DEN HAAG


Zittingsplaats Middelburg



Bestuursrecht



zaaknummer: NL22.1627


proces-verbaal van de mondelinge uitspraak van de enkelvoudige kamer in de zaak tussen



      [naam], eiser

V-nummer: [nummer]
(gemachtigde: mr. H.C. van Asperen),



en


de staatssecretaris van Justitie en Veiligheid, verweerder
(gemachtigde: mr. H. Remerie).




Procesverloop


Bij besluit van 1 februari 2022 (het bestreden besluit) heeft verweerder de asielaanvraag van eiser niet in behandeling genomen, omdat Italië verantwoordelijk is voor de behandeling daarvan.



Eiser heeft tegen het bestreden besluit beroep ingesteld.



De rechtbank heeft het beroep, samen met de zaak NL22.1628, op 23 februari 2022 op zitting behandeld. Eiser en zijn gemachtigde zijn, met bericht van verhindering, niet verschenen. Verweerder heeft zich laten vertegenwoordigen door zijn gemachtigde.



Na afloop van de behandeling van de zaak op zitting heeft de rechtbank onmiddellijk uitspraak gedaan.





Beslissing


De rechtbank verklaart het beroep ongegrond.





Overwegingen

1. Volgens vaste rechtspraak mag ten aanzien van Italië in beginsel worden uitgegaan van het interstatelijk vertrouwensbeginsel. Ook uit recente rechtspraak van de Afdeling bestuursrechtspraak van de Raad van State volgt dat verweerder ten aanzien van Italië nog steeds mag uitgaan van het interstatelijk vertrouwensbeginsel. 

2. Het is dan aan eiser om aannemelijk te maken dat in zijn geval niet van het interstatelijk vertrouwensbeginsel mag worden uitgegaan. Eiser is hier niet in geslaagd. Het persoonlijk relaas van eiser biedt geen aanknopingspunten voor het oordeel dat de asielprocedure in Italië niet aan de daaraan te stellen eisen voldoet. De enkele stelling dat dat zo is, zonder deze stelling te onderbouwen met stukken die eiser persoonlijk betreffen, is daarvoor onvoldoende. 

3. Verweerder heeft zich daarom met een beroep op het interstatelijk vertrouwensbeginsel op het standpunt mogen stellen dat ervan kan worden uitgegaan dat Italië de internationale verplichtingen nakomt. 

4. Verder volgt uit de stukken niet dat eiser moet worden aangemerkt als bijzonder kwetsbaar persoon. In Italië zijn medische voorzieningen aanwezig die vergelijkbaar zijn met die in andere lidstaten en deze voorzieningen zijn ook toegankelijk voor Dublinclaimanten. Verweerder heeft ten aanzien van eiser dan ook geen individuele garanties hoeven vragen aan de Italiaanse autoriteiten. 

5. Tot slot heeft verweerder geen toepassing hoeven geven aan artikel 17 van de Dublinverordening. De omstandigheid dat eiser hier in Nederland een medische behandeling ondergaat is niet zo bijzonder en individueel dat verweerder een uitzondering moet maken en de asielaanvraag aan zich had moeten trekken. Eiser heeft namelijk in Italië ook toegang tot de gezondheidszorg. De rechtbank volgt verweerder dan ook dat deze omstandigheid niet zodanig is dat overdracht van eiser aan Italië van een onevenredige hardheid zou getuigen.  

6. Het beroep is ongegrond.

7. Voor een proceskostenveroordeling bestaat geen aanleiding.



Deze uitspraak is uitgesproken in het openbaar op 23 februari 2022 door mr. K.M. de Jager, rechter, in aanwezigheid van mr. M. van Andel, griffier



Dit proces-verbaal is bekendgemaakt op:





Rechtsmiddel

Tegen deze uitspraak kan hoger beroep worden ingesteld bij de Afdeling bestuursrechtspraak van de Raad van State binnen één week na de dag van bekendmaking van dit proces-verbaal.



 Zie bijvoorbeeld ECLI:NL:RVS:2021:464 en ECLI:NL:RVS:2021:881.


 Zie bijvoorbeeld ELI:NL:RVS:2022:38 en ECLI:NL:RVS:2022:881. 


 Als bedoeld in het arrest Tarakhel tegen Zwitserland, ECLI:CE:ECHR:2014:1104JUD002921712.


 Verordening (EU) 604/2013 van het Europees Parlement en de Raad van 26 juni 2013. 

",Rechtbank Den Haag,2022-03-01,2022-03-07,NL22.1627,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Dublin Italië, interstatelijk vertrouwensbeginsel, medische omstandigheden, artikel 17 van de Dublinverordening
","

Rechtspraak.nl

","Dublin Italië, interstatelijk vertrouwensbeginsel, medische omstandigheden, artikel 17 van de Dublinverordening"
774,ECLI:NL:RBDHA:2022:1741,"


RECHTBANK DEN HAAG


Zittingsplaats Middelburg Bestuursrecht zaaknummer: NL21.15619

uitspraak van de enkelvoudige kamer in de zaak tussen




      [naam], eiseres V-nummer: [nummer]

(gemachtigde: mr. R.C. van den Berg), en

de staatssecretaris van Justitie en Veiligheid, verweerder (gemachtigde: mr. M.A.M. Jansen).





Procesverloop


Bij besluit van 7 september 2021 (bestreden besluit) heeft verweerder het bezwaar van eiseres tegen de weigering om haar een mvv1 te verlenen ongegrond verklaard.



Eiseres heeft tegen het bestreden besluit beroep ingesteld. Verweerder heeft een verweerschrift ingediend.
De rechtbank heeft het beroep op 19 januari 2022 op zitting behandeld te Breda. Eiseres is verschenen, bijgestaan door haar gemachtigde. Verweerder heeft zich laten vertegenwoordigen door zijn gemachtigde. Verder zijn ter zitting verschenen [naam2], referent, en [naam3], kleindochter van eiseres.




Overwegingen

1. Eiseres is geboren op [geboortedatum] en bezit de Vietnamese nationaliteit. Op 29 januari 2020 is zij Nederland ingereisd met een visum om haar in Nederland wonende familieleden te bezoeken. Eiseres verblijft sindsdien bij referent, haar zoon. Op 15 mei 2020 heeft referent namens eiseres een aanvraag voor een mvv voor het verblijfsdoel ‘familie en gezin’ ingediend. Bij besluit van 23 september 2020 (het primaire besluit) heeft verweerder die aanvraag afgewezen.

2. Bij het bestreden besluit heeft verweerder het bezwaar van eiseres tegen het primaire besluit kennelijk ongegrond verklaard. Daarbij heeft verweerder overwogen dat niet is gebleken van een meer dan gebruikelijke afhankelijkheidsrelatie tussen eiseres en referent. Zij leven sinds 27 juli 1989 gescheiden van elkaar. Verweerder acht niet aannemelijk dat eiseres zo afhankelijk is van referent dat zij niet kan functioneren zonder





1. Machtiging tot voorlopig verblijf.




hem. Ook is niet gebleken dat sprake is van een medische situatie die zo ernstig is dat eiseres in Vietnam niet meer dagelijks kan functioneren zonder de persoonlijke en exclusieve zorg van referent. Verweerder heeft verder overwogen dat niet is gebleken van hechte persoonlijke banden tussen eiseres en haar kleinkinderen. Niet is gebleken dat eiseres de ouderrol op zich heeft genomen, betrokken is bij de zorg en opvoeding van de kleinkinderen en meebetaalt aan de kosten voor hun levensonderhoud. De omstandigheden dat eiseres en de kleinkinderen elkaar de afgelopen jaren hebben bezocht en dat eiseres nu wordt opgevangen in het huis van referent en zijn gezin, duiden op een gebruikelijke relatie tussen grootmoeder en kleinkind. Verweerder komt daarom niet toe aan een belangenafweging in het kader van artikel 8 van het EVRM.2 Er is geen aanleiding om wegens bijzondere omstandigheden op grond van artikel 4:84 van de Awb3 af te wijken van de beleidsregels. Tot slot heeft verweerder overwogen dat het beroep op artikel 3.6ba van het Vb4 niet slaagt. Het team Schrijnende Zaken is van oordeel dat geen sprake is van een schrijnende situatie en niet is gebleken dat eiseres zich niet meer in Vietnam zou kunnen vestigen.


3. Eiseres voert tegen het bestreden besluit het volgende aan. Tussen eiseres en referent bestaat wel familieleven in de zin van artikel 8 van het EVRM. Referent is als bootvluchteling uit Vietnam vertrokken en de scheiding met hem was dan ook niet vrijwillig. Eiseres is voor de door haar benodigde zorg volledig aangewezen op referent. In dat kader is van belang dat in Vietnam de zorg voor ouderen in de meeste gevallen door hun inwonende kinderen wordt gedragen. Ook tussen eiseres en de kleinkinderen bestaat familieleven in de zin van artikel 8 van het EVRM. Verweerder heeft ten onrechte als uitgangspunt genomen dat eiseres een ouderrol voor de kleinkinderen op zich zou moeten nemen. Het gaat erom dat de kleinkinderen een grote rol in het leven van eiseres spelen. Verder dient verweerder meer oog te hebben voor de menselijke maat en had hij artikel 4:84 van de Awb moeten toepassen. Eiseres is 86 jaar oud en heeft geen familie in Vietnam. Uit het BMA-advies5, dat in het kader van een aanvraag voor uitstel van vertrek op grond van artikel 64 van de Vw is uitgebracht, blijkt dat een medische noodsituatie op korte termijn
wordt verwacht bij het uitblijven van de behandeling voor de medische klachten van eiseres. Verweerder dient de persoonlijke familiebanden zwaarder te laten weten dan de overweging dat de voor eiseres noodzakelijke zorg mogelijk in Vietnam beschikbaar is. Eiseres stelt verder dat de gezondheidszorg in Vietnam in het algemeen structurele gebreken vertoont en dat dit zeker geldt voor de ouderenzorg aldaar. Eiseres verwijst daarbij naar diverse video’s op YouTube en artikelen. Voorts kan eiseres de kosten van een verblijf in een Vietnamees verzorgingstehuis niet betalen. De terugkeer van eiseres naar Vietnam is daarom in strijd met artikel 3 van het EVRM. Tot slot heeft verweerder de hoorplicht geschonden.


De rechtbank oordeelt als volgt.




Griffierecht



4. Eiseres heeft verzocht om vrijstelling van het griffierecht voor de behandeling van haar beroep wegens betalingsonmacht. De rechtbank heeft het verzoek
om vrijstelling voorlopig toegewezen. Met het door eiseres overgelegde formulier heeft zij





2 Verdrag tot bescherming van de rechten van de mens en fundamentele vrijheden.
3 Algemene wet bestuursrecht.
4 Vreemdelingenbesluit 2000.
5 Advies van het Bureau Medische Advisering.




naar het oordeel van de rechtbank voldoende aannemelijk gemaakt dat zij voldoet aan de voorwaarden voor vrijstelling. Het verzoek om vrijstelling van het griffierecht wordt daarom toegewezen.




Een meer dan gebruikelijke afhankelijkheidsrelatie



5. Het is vaste jurisprudentie van het EHRM6 dat pas kan worden gesproken van een beschermenswaardig gezinsleven tussen ouders en hun meerderjarige kinderen als sprake is van een meer dan gebruikelijke afhankelijkheidsrelatie. Uit jurisprudentie van het
EHRM volgt verder dat de vraag of sprake is van een meer dan gebruikelijke afhankelijkheidsrelatie een kwestie van feitelijke aard is en dat de beantwoording van die vraag afhankelijk is van het daadwerkelijk bestaan van hechte persoonlijke banden. Voor de beoordeling daarvan kunnen relevant zijn: eventuele samenwoning, de mate van financiële afhankelijkheid, de mate van emotionele afhankelijkheid, de gezondheid van de betrokkenen en de banden met het land van herkomst.

6. Verweerder heeft zich niet ten onrechte op het standpunt gesteld dat tussen eiseres en referent geen sprake is van een meer dan gebruikelijke afhankelijkheidsrelatie. Hierbij heeft verweerder van belang kunnen achten dat eiseres en referent in ieder geval sinds juli 1989 gescheiden van elkaar leven en dat niet is gebleken dat eiseres zich sindsdien niet staande heeft kunnen houden in Vietnam. De enkele stelling dat de scheiding in 1989 niet vrijwillig was, doet niet af aan de lange duur van deze scheiding. Dat eiseres en referent elkaar regelmatig hebben bezocht in diverse landen, maakt ook niet dat sprake is van een meer dan gebruikelijke afhankelijkheidsrelatie. Verweerder heeft niet ten onrechte overwogen dat dit juist duidt op een gebruikelijke relatie tussen ouder en kind. Tussen partijen is niet in geschil dat sprake is van medische problematiek. Ten aanzien hiervan heeft verweerder kunnen overwegen dat uit het BMA-advies niet blijkt dat eiseres zich in haar laatste levensfase bevindt en dat niet is gebleken dat eiseres niet meer dagelijks kan functioneren zonder de persoonlijke en exclusieve zorg van referent. Hoewel exclusiviteit niet het criterium is en hieraan geen doorslaggevend belang mag worden gehecht, is verweerder wel bevoegd er een zwaarwegend belang aan te hechten.7 Verweerder heeft daarom ook niet op grond van de medische omstandigheden van eiseres hoeven aannemen dat sprake is van een meer dan gebruikelijke afhankelijkheidsrelatie.

7. Nu niet is gebleken van een bijzondere afhankelijkheid tussen eiseres en referent, heeft verweerder terecht geconcludeerd dat tussen hen geen sprake is van familie- of gezinsleven in de zin van artikel 8 EVRM.



Hechte persoonlijke banden



8. Volgens vaste rechtspraak van de Afdeling8 volgt uit de jurisprudentie van het EHRM dat voor het bestaan van familie- en gezinsleven tussen kleinkinderen en grootouders niet relevant is of meer dan de normale emotionele banden bestaan. Of familie- en gezinsleven bestaat is een kwestie van feitelijke aard en afhankelijk van het daadwerkelijk bestaan van hechte persoonlijke banden.9 Bij deze beoordeling dient





6 Europees Hof voor de Rechten van de Mens.
7 Uitspraak van de Afdeling van 4 april 2019, ECLI:NL:RVS:2019:1003.
8 Afdeling bestuursrechtspraak van de Raad van State.
9 Onder meer de uitspraak van de Afdeling van 11 april 2018, ECLI:NL:RVS:2018:1232.




verweerder dus de banden van een grootouder met een kleinkind, zoals die zijn gevormd door de feitelijke omstandigheden, te betrekken. In het arrest Kruškić tegen Kroatië is overwogen dat deze banden doorgaans worden aangenomen indien een grootouder en een kleinkind een tijd hebben samengewoond.10 Overigens is het samenwonen van een grootouder en een kleinkind geen vereiste voor het aannemen van familie- en gezinsleven.
Ook frequent contact kan voldoende zijn voor het ontstaan van hechte persoonlijke banden.


9. Verweerder heeft zich onvoldoende gemotiveerd op het standpunt gesteld dat geen sprake is van hechte persoonlijke banden tussen eiseres en haar kleinkinderen. Ter zitting heeft de aanwezige kleindochter van eiseres verklaard dat eiseres zes in Nederland verblijvende kleinkinderen heeft. De twee kinderen van referent zijn geboren in 1999 en 2006 en de vier kinderen van de andere zoon van eiseres zijn geboren in respectievelijk 1985, 1988, 1995 en 2000. Eiseres woont samen met referent en zijn twee kinderen sinds haar binnenkomst in Nederland in januari 2020. Zij heeft ook enige tijd deels bij haar andere zoon en diens kinderen gewoond. De ter zitting aanwezige kleindochter heeft verder verklaard dat zij wekelijks contact heeft met eiseres. In het bestreden besluit heeft verweerder slechts overwogen dat de bezoeken van en aan de kleinkinderen en de opvang binnen het gezin van referent duidt op een gebruikelijke relatie. Verweerder heeft dan ook onvoldoende onderzocht of, en onvoldoende gemotiveerd waarom, in het licht van het hiervoor genoemde arrest Kruškić tegen Kroatië, geen sprake is van persoonlijke hechte banden tussen eiseres en haar kleinkinderen gelet op de samenwoning en de contacten met de kleinkinderen.

10. Het beroep is reeds hierom gegrond. De rechtbank komt niet toe aan de beoordeling van de beroepsgrond dat verweerder toepassing had dienen te geven aan artikel 4:84 van de Awb.



Hoorplicht



11. Met eiseres is de rechtbank van oordeel dat verweerder ten onrechte heeft afgezien van het horen van eiseres en/of referent in bezwaar. Het uitgangspunt voor horen in bezwaar staat in artikel 7:2, eerste lid, van de Awb. Daaruit volgt dat er voor het bestuursorgaan
een hoorplicht bestaat, tenzij sprake is van één van de in artikel 7:3 van de Awb genoemde uitzonderingen. Gelet op wat onder rechtsoverweging 9 is overwogen, is geen sprake van een uitzondering als bedoeld in artikel 7:3 van de Awb.



Conclusie



12. Het beroep is gegrond. De rechtbank vernietigt het bestreden besluit wegens strijd met artikelen 3:2, 7:2 en 7:12 van de Awb. De rechtbank ziet geen mogelijkheden om het geschil finaal te beslechten. Verweerder zal worden opgedragen om opnieuw op het bezwaar van eiseres te beslissen met inachtneming van deze uitspraak.

13. Er bestaat aanleiding om verweerder te veroordelen in de door eiseres gemaakte proceskosten. Deze worden vastgesteld op € 1.518 (bestaande uit een punt voor het indienen van het beroepschrift en een punt voor het verschijnen ter zitting met een waarde per punt van € 759 en vermenigvuldigd met wegingsfactor 1).





10 Arrest van het EHRM van 5 november 2014, ECLI:CE:ECHR:2014:1125DEC001014013.




14. De rechtbank wijst erop dat eiseres wegens betalingsonmacht is vrijgesteld van het betalen van griffierecht, zodat verweerder niet op grond van artikel 8:74 van de Awb griffierecht hoeft te vergoeden.



Beslissing


De rechtbank:



verklaart het beroep gegrond;


vernietigt het bestreden besluit;


draagt verweerder op om een nieuw besluit te nemen op het bezwaar van eiseres met inachtneming van deze uitspraak;


veroordeelt verweerder in de proceskosten van eiseres tot een bedrag van € 1.518.




Deze uitspraak is gedaan door mr. B.F.Th. de Roos, rechter, in aanwezigheid van mr. W. van Loon, griffier, en openbaar gemaakt door middel van geanonimiseerde publicatie op www.rechtspraak.nl.





De uitspraak is bekendgemaakt op:
























Documentcode: DSR19450920



















Bent u het niet eens met deze uitspraak?
Als u het niet eens bent met deze uitspraak, kunt u een brief sturen naar de Afdeling bestuursrechtspraak van de Raad van State waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 4 weken na de dag waarop deze uitspraak is verzonden. U ziet deze datum hierboven.

",Rechtbank Den Haag,2022-03-01,2022-03-07,NL21.15619,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Mvv-aanvraag ‘familie en gezin’ - medische omstandigheden  – geen meer dan gebruikelijke afhankelijkheidsrelatie met zoon – hechte persoonlijke banden met kleinkinderen – zorgvuldigheids- en motiveringsgebrek – hoorplicht geschonden - gegrond
","

Rechtspraak.nl

",Mvv-aanvraag ‘familie en gezin’ - medische omstandigheden  – geen meer dan gebruikelijke afhankelijkheidsrelatie met zoon – hechte persoonlijke banden met kleinkinderen – zorgvuldigheids- en motiveringsgebrek – hoorplicht geschonden - gegrond
775,ECLI:NL:RBDHA:2022:1745,"

RECHTBANK DEN HAAG


Zittingsplaats Middelburg



Bestuursrecht



zaaknummer: NL22.1628


proces-verbaal van de mondelinge uitspraak van de voorzieningenrechter in de zaak tussen



      [naam], verzoeker

V-nummer: [nummer]
(gemachtigde: mr. H.C. van Asperen),



en


de staatssecretaris van Justitie en Veiligheid, verweerder
(gemachtigde: mr. H. Remerie).




Procesverloop


Bij besluit van 1 februari 2022 (bestreden besluit) heeft verweerder de asielaanvraag van verzoeker niet in behandeling genomen op de grond dat Italië verantwoordelijk is voor de behandeling daarvan. 

Verzoeker heeft tegen het bestreden besluit beroep ingesteld en heeft de voorzieningenrechter verzocht een voorlopige voorziening te treffen.



De voorzieningenrechter heeft het verzoek, samen met de zaak NL22.1627, op 23 februari 2022 op zitting behandeld. Verzoeker en zijn gemachtigde zijn, met bericht van verhindering, niet verschenen. Verweerder heeft zich laten vertegenwoordigen door zijn gemachtigde.



Na afloop van de behandeling van de zaak op zitting heeft de voorzieningenrechter onmiddellijk op zitting uitspraak gedaan.





Beslissing


De voorzieningenrechter wijst het verzoek om voorlopige voorziening af.











Overwegingen

1. Bij uitspraak van vandaag, zaaknummer NL22.1627, heeft de rechtbank uitspraak gedaan op het beroep. Een voorlopige voorziening is daarom niet meer nodig. De voorzieningenrechter wijst het verzoek om die reden af.

2. Voor een proceskostenveroordeling bestaat geen aanleiding



Deze uitspraak is uitgesproken in het openbaar op 23 februari 2022 door mr. K.M. de Jager, voorzieningenrechter, in aanwezigheid van mr. M. van Andel, griffier.
Dit proces-verbaal is bekendgemaakt op:






Tegen deze uitspraak staat geen hoger beroep of verzet open.



",Rechtbank Den Haag,2022-03-01,2022-03-07,NL22.1628,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
vovo hangende beroep
","

Rechtspraak.nl

",vovo hangende beroep
776,ECLI:NL:RBZWB:2022:1140,"




RECHTBANK ZEELAND-WEST-BRABANT




Strafrecht



Zittingsplaats: Breda



parketnummer: 02/073028-21  




vonnis van de meervoudige kamer van 4 maart 2022




in de strafzaak tegen 





          [verdachte] , 

geboren op [geboortedag] 1993 te [geboorteplaats] ,
gedetineerd in de Penitentiaire Inrichting te Vught,
raadsman mr. E. Damen, advocaat te Arnhem.





1Onderzoek van de zaak
De zaak is inhoudelijk behandeld op de zitting van 18 februari 2022, waarbij de officier van justitie, mr. A.I.M.M. Gudde, en de verdediging hun standpunten kenbaar hebben gemaakt. Tevens is op zitting de vordering van de benadeelde partij [naam] behandeld. 




2De tenlastelegging
De tenlastelegging is als bijlage I van dit vonnis opgenomen. De verdenking komt er, kort en feitelijk weergegeven, op neer dat verdachte op 14 maart 2021 te Etten-Leur, opzettelijk brand heeft gesticht door goederen in een oven te leggen en deze oven vervolgens aan te zetten, waardoor gevaar is ontstaan voor personen en goederen.  




3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht, op grond van de inhoud van het procesdossier, wettig en overtuigend bewezen dat verdachte zich schuldig heeft gemaakt aan brandstichting waardoor gevaar voor goederen en personen is ontstaan. 



4.2


Het standpunt van de verdediging

Volgens de verdediging is sprake geweest van gemeen gevaar voor goederen en personen. Het tenlastegelegde kan wettig en overtuigend worden bewezen. 



4.3

Het oordeel van de rechtbank


4.3.1


De bewijsmiddelen

Indien hoger beroep wordt ingesteld zullen de bewijsmiddelen worden uitgewerkt en opgenomen in een bijlage die aan het vonnis zal worden gehecht. 



4.3.2


De bijzondere overwegingen omtrent het bewijs

De rechtbank acht op grond van de bewijsmiddelen het tenlastegelegde wettig en overtuigend bewezen, zodanig als onder 4.4 is omschreven. 




4.4


De bewezenverklaring

De rechtbank acht wettig en overtuigend bewezen dat verdachte 



op 14 maart 2021 te Etten-Leur opzettelijk brand heeft gesticht in een appartement (gelegen aan de [adres] ), immers heeft verdachte textiel, papier, karton en een bidon in een oven gelegd en die oven vervolgens ingeschakeld ten gevolge waarvan die oven gedeeltelijk is verbrand, en daarvan gemeen gevaar voor de inventaris van dat appartement, het appartement en de omliggende appartementen,  en levensgevaar of gevaar voor zwaar lichamelijk letsel voor een ander, te duchten was.



Voor zover er in de tenlastelegging kennelijke taal- en/of schrijffouten voorkomen, zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid

5.1


De strafbaarheid van het feit

Er zijn geen feiten of omstandigheden aannemelijk geworden die de strafbaarheid van het feit uitsluiten. Dit levert het in de beslissing genoemde strafbare feit op.



5.2


De strafbaarheid van verdachte 

Zowel de officier van justitie als de verdediging concluderen dat het bewezenverklaarde niet aan verdachte kan worden toegerekend en dat verdachte om die reden moet worden ontslagen van alle rechtsvervolging.



Bij de beoordeling of verdachte strafbaar is, heeft de rechtbank acht geslagen op de rapportage van het Pieter Baan Centrum (hierna: PBC) van 19 november 2021. Uit de rapportage blijkt dat er bij verdachte sprake is van autismespectrumstoornis, schizofrenie en een stoornis door het gebruik van cannabis, cocaïne, alcohol en amfetamine (laatstgenoemde stoornis is inmiddels in langdurige remissie). De autismespectrumstoornis en de schizofrenie waren aanwezig ten tijde van het bewezenverklaarde, op grond waarvan wordt geadviseerd het feit niet aan verdachte toe te rekenen. 



De rechtbank neemt de conclusie uit de rapportage van het PBC over en stelt vast dat het bewezenverklaarde niet aan verdachte kan worden toegerekend. Op grond hiervan zal de rechtbank verdachte ontslaan van alle rechtsvervolging. 






6De oplegging van een of meer maatregelen

6.1


De vordering van de officier van justitie

De officier van justitie vordert aan verdachte op te leggen de maatregel van terbeschikkingstelling met voorwaarden (hierna: tbs met voorwaarden), zoals door de deskundigen van het PBC en de reclassering is geadviseerd. 



6.2


Het standpunt van de verdediging

De verdediging stelt zich op het standpunt dat de tbs met voorwaarden, zoals door de deskundigen van het PBC en de reclassering is geadviseerd, een passende maatregel is.



6.3


Het oordeel van de rechtbank

Verdachte heeft zich op 14 maart 2021 schuldig gemaakt aan brandstichting in zijn appartement van [naam] . Hij heeft verschillende voorwerpen in een elektrische oven gelegd en daarna de oven ingeschakeld, waardoor die oven gedeeltelijk is verbrand. De brand heeft schade aan de oven en roetsschade in de woning veroorzaakt. Ook is door de brand rook vrijgekomen. De rook die vrijkomt bij een brand kan giftige gassen bevatten en het inademen van deze rook kan zeer ernstige lichamelijke gevolgen hebben of zelfs dodelijk zijn. Gelet op het voorgaande was door de brand gevaar voor goederen en levensgevaar en/of gevaar voor zwaar lichamelijk letsel voor anderen te duchten. Daarnaast geldt dat brandstichting in het algemeen gevoelens van onrust en onveiligheid in de maatschappij teweegbrengt, te meer nu de brandstichting heeft plaatsgevonden in een wooncomplex van twaalf woningen. 



Zoals de rechtbank in paragraaf 5.2 heeft overwogen, kan het bewezenverklaarde feit niet aan verdachte worden toegerekend door een ernstig en complex psychiatrisch ziektebeeld bij verdachte. Er kan aan hem daarom geen straf worden opgelegd. Wel kan de rechtbank aan verdachte een of meer maatregelen opleggen. Bij het overwegen daarvan heeft de rechtbank rekening gehouden met de ernst van het feit en de persoon van verdachte. Daarbij heeft de rechtbank ook acht geslagen op de rapporten die over verdachte zijn opgemaakt.



Uit de rapportage van het PBC blijkt dat de kans op geweldsrecidive als hoog wordt ingeschat. Om het recidiverisico te ondervangen, is levenslange psychiatrische begeleiding en medicamenteuze behandeling met forensische scherpte noodzakelijk. Verdachte is al bekend met een uitgebreide voorgeschiedenis van gedwongen zorg in de GGZ en in de forensische zorg. Dit is echter niet afdoende gebleken om hem uit beeld bij politie en justitie te houden. De verwachting is dat behandeling binnen een steviger kader verdachte de structuur en sturing zal geven die nodig is ter vermindering van het recidiverisico. Hiertoe wordt het opleggen van tbs met voorwaarden geadviseerd. 



De reclasseringsrapportage van 3 februari 2022 is van gelijke strekking als het rapport van het PBC. Bij verdachte is sprake van een forse beperking door een ernstig en complex psychiatrisch beeld. Om het hoog ingeschatte recidiverisico te verminderen, is het volgens de reclassering noodzakelijk dat verdachte gedurende een lange tijd wordt behandeld en begeleid met forensische scherpte. De reclassering adviseert positief over een tbs met voorwaarden. Dit traject dient volgens de reclassering te starten met een klinische opname waarin de focus ligt op het voortzetten van de medicamenteuze behandeling en abstinentie van middelen. Daarna dient te worden ingezet op langdurig beschermd wonen en een begeleidingstraject. De reclassering adviseert ook de dadelijke uitvoerbaarheid van de tbs met voorwaarden en een gedragsbeïnvloedende en vrijheidsbeperkende maatregel op te leggen, zodat gedragsbeïnvloedende en vrijheidsbeperkende voorwaarden toegepast kunnen worden na afloop van de tbs. Een gedragsbeïnvloedende en vrijheidsbeperkende maatregel is volgens de reclassering passend en proportioneel, omdat de aanwezige problematiek bij verdachte mogelijk de rest van zijn leven aanwezig blijft. 



Gelet op het voorgaande is de rechtbank van oordeel dat de tbs met voorwaarden noodzakelijk is. Alleen dan is er een stevig kader waarin langdurige behandeling van verdachte kan plaatsvinden. De ernstige en chronische problematiek van verdachte maakt dat noodzakelijk. 



De rechtbank heeft ook in aanmerking genomen dat wordt voldaan aan de eisen die de wet stelt aan een tbs. Bij verdachte bestond ten tijde van het plegen van het feit een gebrekkige ontwikkeling en een ziekelijke stoornis van zijn geestvermogens. Op het gepleegde misdrijf is een gevangenisstraf van vier jaren of meer gesteld en de veiligheid van anderen dan wel de algemene veiligheid van personen of goederen eist de maatregel, omdat sprake is van een ernstige stoornis en een hoog recidiverisico. Aan de tbs zal de rechtbank de door de reclassering in het rapport opgenomen voorwaarden verbinden. Verdachte heeft zich bereid verklaard tot naleving van die voorwaarden. Gelet op de noodzaak van een behandeling en omdat er ernstig rekening mee moet worden gehouden dat verdachte wederom een misdrijf zal begaan tegen of gevaar veroorzaakt voor de onaantastbaarheid van het lichaam van een of meer personen, zal de rechtbank bevelen dat de TBS met voorwaarden dadelijk uitvoerbaar is. 



De rechtbank overweegt voorts dat de tbs zal worden opgelegd ter zake van een misdrijf dat gericht is tegen of gevaar veroorzaakt voor de onaantastbaarheid van het lichaam van een of meer personen. De totale duur van de maatregel kan daarom een periode van vier jaar te boven gaan. 



Naast de tbs met voorwaarden zal de rechtbank ook de door de reclassering geadviseerde gedragsbeïnvloedende en vrijheidsbeperkende maatregel als bedoeld in artikel 38z van het Wetboek van Strafrecht opleggen. Daarmee wordt de mogelijkheid gecreëerd om verdachte na afloop van de tbs onder toezicht te stellen teneinde dreigende recidive te kunnen signaleren. Volgens de deskundigen van het PBC is bij verdachte sprake van levenslange noodzaak voor psychiatrische begeleiding en medicamenteuze behandeling met forensische scherpte. Dit wordt ook door de reclassering onderschreven. De problematiek van verdachte blijft mogelijk de rest van zijn leven aanwezig, waardoor gedragsbeïnvloedende en vrijheidsbeperkende voorwaarden na de tbs passend en geboden zijn. 






7De benadeelde partij

De benadeelde partij [naam] vordert een schadevergoeding van 
€ 3.219,73, bestaande uit materiële schade.   



De rechtbank heeft verdachte ontslagen van alle rechtsvervolging, omdat de brandstichting niet aan verdachte kan worden toegerekend. Verdachte is dus geen strafbare dader en de rechtbank acht het daarom niet mogelijk door hem geleden schade wel aan hem toe te rekenen en hem daarvoor aansprakelijk te achten. De rechtbank wijst de vordering daarom af. 





8De wettelijke voorschriften
De beslissing berust op de artikelen 38, 38a en 38z van het Wetboek van Strafrecht, zoals deze artikelen luidden ten tijde van het bewezenverklaarde.



9De beslissing
De rechtbank:



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde het volgende strafbare feit oplevert:
opzettelijk brand stichten, terwijl daarvan gemeen gevaar voor goederen te duchten is en terwijl levensgevaar of gevaar voor zwaar lichamelijk letsel voor een ander te duchten is
- verklaart verdachte voor het onder 4.4. bewezenverklaarde feit niet strafbaar en ontslaat verdachte van alle rechtsvervolging; 



Maatregel terbeschikkingstelling met voorwaarden


- gelast de terbeschikkingstelling van verdachte en verbindt daaraan de volgende voorwaarden:
1. Verdachte maakt zich niet schuldig aan een strafbaar feit. 

2. Verdachte werkt mee aan reclasseringstoezicht. Deze medewerking houdt onder andere in: 

* Verdachte meldt zich op afspraken bij de reclassering. De reclassering bepaalt hoe vaak dat nodig is.
* Verdachte laat een of meer vingerafdrukken nemen en laat een geldig identiteitsbewijs zien. Dit is nodig om de identiteit van verdachte vast te stellen.
* Verdachte houdt zich aan de aanwijzingen van de reclassering. De reclassering kan aanwijzingen geven die nodig zijn voor de uitvoering van het toezicht of om verdachte te helpen bij het naleven van de voorwaarden.
* Verdachte helpt de reclassering aan een actuele foto waarop zijn gezicht herkenbaar is. Deze foto is nodig voor opsporing bij ongeoorloofde afwezigheid.
* Verdachte werkt mee aan huisbezoeken.
* Verdachte geeft de reclassering inzicht in de voortgang van begeleiding en/of behandeling door andere instellingen of hulpverleners.
* Verdachte vestigt zich niet op een ander adres zonder toestemming van de reclassering.
* Verdachte werkt mee aan het uitwisselen van informatie met personen en instanties die contact hebben met verdachte, als dat van belang is voor het toezicht.


3. Verdachte werkt mee aan een time-out in een Forensisch Psychiatrisch Centrum (FPC) of andere instelling, als de reclassering dat nodig vindt. Deze time-out duurt maximaal zeven weken, met de mogelijkheid van verlenging met nog eens maximaal zeven weken, tot maximaal veertien weken per jaar.

4. Verdachte gaat niet naar het buitenland of het Caribisch deel van het Koninkrijk der Nederlanden, zonder toestemming van de reclassering. 

5. Verdachte laat zich opnemen in een nader te bepalen instelling, te bepalen door de justitiële instantie die verantwoordelijk is voor plaatsing. De opname start aansluitend aan de detentie. De opname duurt zolang de reclassering dat nodig vindt. Verdachte houdt zich aan de huisregels en de aanwijzingen die de zorginstelling geeft voor de behandeling. Het innemen van medicijnen kan onderdeel zijn van de behandeling. Als de reclassering een overgang naar ambulante zorg, begeleid wonen of maatschappelijke opvang gewenst vindt, werkt verdachte mee aan de indicatiestelling en plaatsing. 

6. Verdachte laat zich behandelen door een nader te bepalen instelling, te bepalen door de reclassering. De behandeling start aansluitend aan de klinische opname. De behandeling duurt zolang de reclassering dat nodig vindt. Verdachte houdt zich aan de huisregels en de aanwijzingen die de zorgverlener geeft voor de behandeling. Het innemen van medicijnen kan onderdeel zijn van de behandeling. 

7. Verdachte verblijft in een nader te bepalen instelling voor beschermd wonen of maatschappelijke opvang, te bepalen door de reclassering. Het verblijf start aansluitend aan de klinische opname. Het verblijf duurt zolang de reclassering dat nodig vindt. Verdachte houdt zich aan de huisregels en het dagprogramma dat de instelling in overleg met de reclassering voor hem heeft opgesteld. 

8. Verdachte gebruikt geen drugs en werkt mee aan controle op dit verbod. De controle gebeurt met urineonderzoek. De reclassering bepaalt hoe vaak verdachte wordt gecontroleerd. 

9. Verdachte gebruikt geen alcohol en werkt mee aan urineonderzoek en ademonderzoek (blaastest) om dit te controleren. De reclassering bepaalt met welke controlemiddelen de controle plaatsvindt en hoe vaak verdachte wordt gecontroleerd. 



Dadelijke uitvoerbaarheid


- beveelt dat de terbeschikkingstelling met voorwaarden dadelijk uitvoerbaar is;



Gedragsbeïnvloedende en vrijheidsbeperkende maatregel


- legt aan verdachte op de maatregel tot gedragsbeïnvloeding of vrijheidsbeperking;



Benadeelde partij


- wijst de vordering van de benadeelde partij [naam] af;
- veroordeelt de benadeelde partij in de kosten van verdachte, tot nu toe begroot op nihil.


Dit vonnis is gewezen door mr. H.E. Goedegebuur, voorzitter, mr. T.M. Brouwer en mr. W.H.C. van Eck rechters, in tegenwoordigheid van mr. E. Andraws en mr. I.J.A.M. Balemans, griffiers, en is uitgesproken ter openbare zitting op 4 maart 2022.



Mrs. Brouwer, Van Eck en Balemans zijn buiten staat dit vonnis mede te ondertekenen.




",Rechtbank Zeeland-West-Brabant,2022-03-04,2022-03-07,02-073028-21,Uitspraak,,,Strafrecht,Op tegenspraak,"
Verdachte is veroordeeld voor brandstichting, waardoor gevaar is ontstaan voor personen en goederen. Bij verdachte is sprake van een ernstig en complex psychiatrisch beeld. De rechtbank heeft verdachte ontslagen van alle rechtsvervolging. Aan verdachte is de tbs met voorwaarden en de gedragsbeïnvloedende en vrijheidsbeperkende maatregel opgelegd.
","

Rechtspraak.nl

","Verdachte is veroordeeld voor brandstichting, waardoor gevaar is ontstaan voor personen en goederen. Bij verdachte is sprake van een ernstig en complex psychiatrisch beeld. De rechtbank heeft verdachte ontslagen van alle rechtsvervolging. Aan verdachte is de tbs met voorwaarden en de gedragsbeïnvloedende en vrijheidsbeperkende maatregel opgelegd."
777,ECLI:NL:GHARL:2022:1701,,Gerechtshof Arnhem-Leeuwarden,2022-03-01,2022-03-07,200.299.793/01,Uitspraak,,,Civiel recht; Personen- en familierecht,,,,No summary available
778,ECLI:NL:GHARL:2022:1559,"

GERECHTSHOF ARNHEM-LEEUWARDEN


locatie Arnhem



afdeling civiel recht, handel



zaaknummer gerechtshof 200.282.666
(zaaknummer rechtbank Midden-Nederland, locatie Utrecht, NL19.3711)




arrest van 1 maart 2022  			




in de zaak van





1 [appellant] ,

2. [appellante],
beiden inmiddels wonende te [woonplaats1] ,
appellanten in principaal hoger beroep, 
geïntimeerden in incidenteel hoger beroep, 
in eerste aanleg: gedaagden in conventie, eisers in reconventie,
hierna: [appellant] (in mannelijk enkelvoud),
advocaat: mr. D. Beljon,



tegen





1 [geïntimeerde1] ,

2. [geïntimeerde2],
beiden wonende te [woonplaats1] ,
geïntimeerden in principaal hoger beroep, 
appellanten in incidenteel hoger beroep, 
in eerste aanleg: eisers in conventie, verweerders in reconventie,
hierna: [geïntimeerde1] (in mannelijk enkelvoud),
advocaat: mr. T.H. Liebregts.





1Kern van de zaak en de beslissing


1.1.

        [appellant] en [geïntimeerde1] zijn buren van elkaar. Tussen beide percelen ligt een rechthoekig stuk grond ter grootte van ongeveer 135 m2. Partijen twisten erover van wie dit stuk grond is. Als wordt uitgegaan van de kadastrale grens, dan hoort dit stuk grond bij perceel 3316 en is het eigendom van [appellant] . [geïntimeerde1] stelt echter dat hij door verjaring eigenaar is geworden van dit stuk grond. 



1.2.

        [appellant] heeft in 2018 een hek geplaatst rondom het stuk grond (hierna: het betwiste stuk grond) en heeft dit daarmee bij zijn tuin getrokken. Daarop is [geïntimeerde1] deze procedure begonnen.  



1.3.
De rechtbank heeft vastgesteld dat het betwiste stuk grond op grond van bevrijdende verjaring eigendom is geworden van [geïntimeerde1] . In dit hoger beroep wil [appellant] dat het hof het vonnis van de rechtbank vernietigt en dat [geïntimeerde1] wordt veroordeeld tot terugplaatsing van het hek op de plaats waar het vóór het vonnis van 24 juli 2020 stond. 



1.4.
Het hof oordeelt dat [geïntimeerde1] niet door verjaring eigenaar is geworden van het betwiste stuk grond. [geïntimeerde1] wordt veroordeeld om het hek terug te plaatsen. Hierna legt het hof zijn oordeel uit. Eerst vermeldt het hof nog wat er in de procedure in hoger beroep is gebeurd. 





2Het procesverloop tot nu toe


2.1.
Het hof heeft op 1 december 2020 een tussenarrest gewezen. Daarin heeft het hof het procesverloop tot dan toe beschreven en een zitting ter plaatse aangekondigd. Op 12 april 2021 heeft een enkelvoudige descente en een zitting ter plaatse plaatsgevonden. Van deze zitting is een verslag (proces-verbaal) gemaakt dat aan partijen is toegezonden. 



2.2.
Na de zitting heeft [appellant] de memorie van grieven ingediend met producties 28 tot en met 30. Vervolgens heeft [geïntimeerde1] een memorie van antwoord tevens vermeerdering van eis ingediend met producties 24 tot en met 30, waarna [appellant] een antwoordakte inzake eisvermeerdering heeft ingediend. Vervolgens heeft het hof arrest bepaald. 





3De beoordeling van het hoger beroep 



Inleiding 




3.1.

        [geïntimeerde1] is in 2016 komen wonen in [woonplaats1] . Eind 2017 is [appellant] eigenaar geworden van het buurperceel. Hun percelen liggen aan de [adres] in [woonplaats1] . De percelen komen aan de achterkant uit op een zijarm van de Vecht. [geïntimeerde1] is (onder meer)  eigenaar van de percelen 5395 en 5559 en [appellant] van de percelen 5560, 3316 en 3826. Tussen de percelen van [geïntimeerde1] en [appellant] bevindt zich een rij coniferen. De coniferen beginnen aan de [adres] en lopen (nu) door tot aan het grijs gearceerde stuk grond op de weergave hieronder. Nadat [appellant] de eigendom van zijn percelen verkreeg, heeft hij een landmeter opdracht gegeven de kadastrale grens te meten. Vervolgens heeft [appellant] in september 2018 een hek geplaatst conform deze meting. 



3.2.
In de hieronder weergegeven (noord gerichte) kadastrale kaart is de ligging van de percelen weergegeven. Het betwiste stuk grond is grijs gearceerd. Het door [appellant] in september 2018 geplaatste hek bevond zich langs de oostelijke en zuidelijke grens van het grijs gearceerde stuk grond. 












Omvang hoger beroep 





3.3.

        [geïntimeerde1] is de procedure gestart omdat hij (onder meer) een verklaring voor recht wilde hebben dat hij eigenaar was geworden door verjaring van het betwiste stuk grond. [appellant] heeft vervolgens drie tegenvorderingen ingediend. Hij heeft een verklaring voor recht gevorderd dat de coniferenhaag op het perceel 5560 staat en dat [appellant] eigenaar van dit perceel is. Daarnaast heeft hij betaling van de kosten gevorderd die hij heeft gemaakt voor het opruimen van het compostafval van [geïntimeerde1] en heeft hij gevorderd dat [geïntimeerde1] wordt veroordeeld tot betaling van de werkelijke proceskosten van [appellant] . De rechtbank heeft in het vonnis van 24 juli 2020 de (primaire) vorderingen van [geïntimeerde1] toegewezen, onder oplegging van een dwangsom. De rechtbank heeft [appellant] tevens veroordeeld tot het herplanten van een rij coniferen. Partijen zijn echter - in afwijking daarvan - gezamenlijk overeengekomen dat in plaats van coniferen een hek zal worden geplaatst door [appellant] . De rechtbank heeft de tegenvorderingen van [appellant] afgewezen. [appellant] is in de proceskosten veroordeeld.



3.4.

        [appellant] is opgekomen tegen dit vonnis met drie grieven. Deze drie grieven richten zich tegen het oordeel van de rechtbank dat [geïntimeerde1] door verjaring eigenaar is geworden van het betwiste stuk grond. [appellant] heeft geen inhoudelijke grieven gericht tegen de afwijzing van de door hem ingestelde tegenvorderingen. Dat betekent dat het hof niet meer toekomt aan de beoordeling van deze tegenvorderingen. Het door [appellant] ingestelde hoger beroep ziet daarmee alleen op de vraag of [geïntimeerde1] door verjaring eigenaar is geworden van het betwiste stuk grond. [appellant] vordert daarnaast in hoger beroep dat [geïntimeerde1] wordt veroordeeld tot het terugplaatsen van het hek op de plaats waar het voor het bestreden vonnis stond.



3.5.

        [geïntimeerde1] heeft een memorie van antwoord tevens vermeerdering van eis ingediend. De vermeerdering van eis merkt het hof aan als een door [geïntimeerde1] ingesteld incidenteel hoger beroep. [geïntimeerde1] vordert in dit incidenteel hoger beroep dat [appellant] wordt veroordeeld tot het verwijderen van zaken op de percelen 5395, 6927 en 6930 en het gebruik van deze percelen te staken, op straffe van een dwangsom. Daarnaast vordert [geïntimeerde1] dat [appellant] wordt veroordeeld tot het meewerken aan kadastrale afsplitsing van het door [geïntimeerde1] in eigendom verkregen betwiste stuk grond en tot het meewerken aan de inschrijving in de openbare registers daarvan, ook op straffe van een dwangsom. 



3.6.
Het hof zal hierna als eerste ingaan op de vraag of [geïntimeerde1] door verjaring eigenaar is geworden van het betwiste stuk grond. Daarna zal het hof de door [geïntimeerde1] ingestelde vordering tot verwijdering van zaken behandelen. 



Juridisch kader 





3.7.
De vraag die moet worden beantwoord is of de rechtsvoorgangers van [geïntimeerde1] bezitsdaden hebben gepleegd met betrekking tot het betwiste stuk grond waardoor de verjaringstermijn is gaan lopen. 



3.8.
Het spreekt voor zich dat de eigendom van een onroerende zaak - zoals een strook grond - niet zomaar van de een overgaat op de ander, alleen omdat er tijd verstrijkt. Daar is meer voor nodig. In de wet en in de rechtspraak is een aantal (vuist)regels bepaald waarmee kan worden uitgemaakt of eigendom door verjaring is overgegaan van de een naar de ander. In elk geval moet er sprake van zijn dat een ander dan de eigenaar de zaak in bezit heeft genomen. Die ander, die de zaak in bezit heeft genomen, moet zich zodanig gedragen dat anderen daaruit moeten afleiden dat die ander vindt dat hij eigenaar is. Met andere woorden: er moet sprake zijn van bezitsdaden. Of er op die manier bezit is uitgeoefend moet per geval worden bekeken. Enkel het aanleggen en onderhouden van een tuin op grond van een ander is niet genoeg, er komt meer bij kijken. Het gaat er verder niet om wat zich enkel in het hoofd van de betrokkenen heeft afgespeeld (dat is subjectief) maar om de feitelijke situatie en om wat er allemaal is gedaan en gebeurd. Dat wordt dan met de blik van buiten (dus objectief) uitgelegd: voor een buitenstaander moet uit het gedrag van de ander duidelijk zijn dat hij denkt de eigenaar te zijn. 



3.9.
Verkrijgende verjaring van een onroerende zaak betekent dat die ander de eigendom verkrijgt door het hiervoor omschreven bezit gedurende tien jaar voort te zetten. Daarbij moet die ander goede redenen hebben om te denken dat hij daartoe het recht heeft (goede trouw). Bevrijdende verjaring betekent dat die ander, die de zaak in bezit heeft genomen (of hij nu te goeder trouw is of niet), de eigendom krijgt omdat de oorspronkelijke eigenaar na verloop van 20 jaar zijn eigendom niet meer kan terugvorderen. Het bezit van die ander kan echter vóór de afloop van die termijnen eindigen, bijvoorbeeld doordat de eigenaar of weer een ander die grond in bezit neemt.



Bezitsdaden (rechtsvoorgangers) [geïntimeerde1]




3.10.
 heeft verschillende bezitsdaden gesteld. Hij heeft betoogd dat zijn rechtsvoorgangers [naam 1 en 2] en [naam2] (hierna: [naam 1 en 2] c.s.), die in 1993 eigenaar zijn geworden van perceel 5395, op grond van een oude veldwerktekening dachten dat zij eigenaar waren van het betwiste stuk grond. Zij hebben omstreeks 1995 een coniferenhaag aangelegd tussen de twee buurpercelen. Deze coniferenhaag liep volgens [geïntimeerde1] in een rechte lijn vanaf de [adres] door tot over perceel 3316 (nu eigendom van [appellant] ). Op het betwiste stuk grond, dat dus volgens [geïntimeerde1] aan één zijde (de westelijke zijde) werd afgebakend door deze haag, bevonden zich voorts een compostinstallatie en er stonden tuinlampen (met ingegraven elektrakabels). Dit betwiste stuk grond was volgens [geïntimeerde1] ook verhoogd ten opzichte van de tuin van de buren. Volgens [geïntimeerde1] maakte het betwiste stuk grond altijd een onlosmakelijk deel van zijn tuin uit en heeft hij, en hebben ook zijn rechtsvoorgangers, dit ook altijd zo beschouwd. [appellant] heeft volgens [geïntimeerde1] in 2018 het gedeelte van de coniferenhaag dat doorliep op perceel 3316 verwijderd, maar de verkrijgende dan wel bevrijdende verjaring was al voltooid in 2005 respectievelijk 2015, zodat [geïntimeerde1] eigenaar is van het betwiste stuk grond. 



3.11.

        [appellant] heeft (onder meer aan de hand van luchtfoto’s) gemotiveerd betwist dat de coniferenhaag doorliep tot op perceel 3316. Volgens [appellant] heeft hij geen coniferen verwijderd toen hij de eigendom verkreeg van (onder meer) perceel 3316. De coniferenhaag loopt (en liep) volgens [appellant] tot het punt waar de percelen 5560, 5395, 5559 en 3310 elkaar treffen. 



3.12.
Het hof laat in het midden of de coniferenhaag doorliep tot op perceel 3316. Zelfs als dit namelijk wel het geval was, dan is het hof van oordeel dat dit geen bezitsdaad van de rechtsvoorganger van [geïntimeerde1] oplevert. Het hof licht dit hierna toe. 



3.13.
Als het hof ervan uitgaat dat er omstreeks 1995 een coniferenhaag is geplant, die doorliep tot op perceel 3316, dan is de vraag of hierdoor het betwiste stuk grond in bezit is genomen door [naam 1 en 2] c.s. Dat [naam 1 en 2] c.s. dachten dat het betwiste stuk grond bij hun tuin hoorden, omdat zij dit afleidden uit een veldwerktekening uit 1993, is daarbij niet relevant. Het gaat er immers niet om wat [naam 1 en 2] c.s. (of hun rechtsopvolgers) dachten, maar of naar buiten toe kenbaar was dat [naam 1 en 2] c.s. door het planten van de coniferenhaag de grond in bezit namen. De vraag is of [naam 1 en 2] zich zodanig hebben gedragen dat de eigenaar tegen wie de verjaring liep daaruit niet anders kon afleiden dan dat [naam 1 en 2] c.s. pretendeerden eigenaar te zijn van het betwiste stuk grond. Daar was in dit geval naar het oordeel van het hof geen sprake van. 



3.14.
Als eerste is daarvoor van belang dat de coniferenhaag de tuin van [naam 1 en 2] c.s. niet afsloot. De coniferenhaag maakte immers geen ‘knik’ richting perceel 5395, maar bestond uit een rechte lijn die naar de stelling van [geïntimeerde1] een aantal meters doorliep op perceel 3316. Het betwiste stuk grond was daarmee nog toegankelijk voor zowel de eigenaar van perceel 5560 (destijds: de heer [naam3] ) als de toenmalige eigenaar van perceel 5395 ( [naam 1 en 2] c.s. en vanaf 2002 [naam4] en [naam5] ). Weliswaar verklaart [naam4] dat het door de dichte struiken “vrijwel onmogelijk” was om vanaf nummer 178 (het perceel van [appellant] ) op het stuk grond te komen, maar dat dit echt onmogelijk was, is niet gebleken. De broer van [naam3] heeft bovendien verklaard dat het “betreffende stukje grond” [het betwiste stuk grond, hof] behoorlijk begroeid is geweest, maar dat zowel hij als zijn broer (de rechtsvoorganger van [appellant] ) op het stuk konden komen. De oorspronkelijk rechthebbende behoefde daarom naar objectieve maatstaven niet uit de aanwezigheid van de coniferenhaag af te leiden dat [naam 1 en 2] c.s. de betwiste stuk grond voor zich zelf hielden als waren zij rechthebbenden. Van niet-dubbelzinnig bezit van de strook grond door de rechtsvoorganger van [geïntimeerde1] is daarom niet gebleken. Het hof acht bovendien van belang dat de coniferenhaag in een dicht begroeid gebied stond. De coniferenhaag liep, zo heeft [geïntimeerde1] gesteld, onder de kruin van verschillende bomen en liep uit in een bosstrook. De begroeiing is ook duidelijk te zien op de door beide partijen overgelegde (lucht)foto’s: er is sprake van een dicht begroeide bosschage, waar zich volgens de stelling van [geïntimeerde1] ook coniferen tussen bevonden. De coniferenhaag was dus niet een duidelijk zichtbare afscheiding, die aangaf waar het perceel van [naam 1 en 2] c.s. (en later [naam4] en [naam5] ) eindigde en het perceel van de buren begon, maar was visueel een onderdeel van een grotere hoeveelheid bomen (waaronder een wilg met drie stammen), struiken en andere beplantingen. Het gebrek aan een zichtbare scheidslijn tussen de percelen doet geen bezit ontstaan, omdat de rechthebbende niet op de hoogte was en redelijkerwijs niet op de hoogte kon raken van de inbezitneming van de grond en hij geen maatregelen kon nemen om de verjaring te stuiten.



3.15.
Daarnaast acht het hof van belang dat het betwiste stuk grond geen onderdeel uitmaakt van de tuininrichting van [geïntimeerde1] en daar dus niet één geheel mee vormt. Tijdens de descente is namelijk gebleken dat zich tussen het gazon van [geïntimeerde1] en het betwiste stuk grond een brede strook met vrij hoog opschietende bomen en struiken bevindt (zie foto’s 2, 3 en 9 van het proces-verbaal van descente). Vanuit het huis van [geïntimeerde1] is het betwiste stuk grond daarom niet of nauwelijks zichtbaar. Volgens [geïntimeerde1] liep er vroeger vanuit zijn tuin een pad naar het betwiste stuk grond. Het pad was niet meer zichtbaar tijdens de descente. Zelfs als er echter een pad heeft gelopen tussen de bomen door, laat dit onverlet dat het betwiste stuk grond achter in de tuin lag, verscholen achter struiken en bomen. [geïntimeerde1] heeft onvoldoende onderbouwd dat de inrichting van de tuin vroeger, toen [naam 1 en 2] c.s. dan wel daarna [naam4] en [naam5] eigenaar waren, anders was in die zin dat het betwiste stuk grond ook in visueel opzicht onderdeel uitmaakte van de tuin en dat dit kenbaar was bij de eigenaar. 



3.16.
Gelet op het vorenstaande is geen sprake geweest van inbezitneming van het betwiste stuk grond door de (rechtsvoorgangers) van [geïntimeerde1] . De andere gestelde bezitsdaden (lampen, elektriciteit, compost, verhoging grond) leveren afzonderlijk en samen met de coniferenhaag evenmin bezitsdaden op omdat ze geen einde hebben gemaakt aan het bezit van (de rechtsvoorganger van) [appellant] . [geïntimeerde1] is daarom niet door verjaring eigenaar geworden van het betwiste stuk grond. Dit betekent dat het bestreden vonnis in conventie zal worden vernietigd. De vorderingen 4 tot en met 6 in het incidenteel hoger beroep van [geïntimeerde1] komen daarom niet voor toewijzing in aanmerking.



3.17.
Het voorgaande betekent dat de vordering van [appellant] tot het (laten) terugplaatsen van het hek op de plaats waar het vóór het vonnis van 24 juli 2020 stond (op de erfgrens), toewijsbaar is. [geïntimeerde1] heeft nog betoogd dat deze vordering van [appellant] , een vermeerdering van eis in hoger beroep, niet toelaatbaar is. Het hof is het daar niet mee eens. De vordering tot terugplaatsing van het hek betreft een vordering tot ongedaanmaking van hetgeen ter uitvoering van het bestreden vonnis is gebeurd. Deze vordering is niet in strijd met de goede procesorde en/of de tweeconclusieregel. Het hof zal [geïntimeerde1] dan ook veroordelen tot het (laten) terugplaatsen van het hek. 



Vordering verwijdering zaken





3.18.
In incidenteel hoger beroep heeft [geïntimeerde1] gevorderd dat [appellant] wordt veroordeeld tot het verwijderen van al zijn zaken in, op of boven de percelen 5395, 6927 en 6930. Volgens [geïntimeerde1] heeft [appellant] een hek geplaatst over de erfgrens en heeft hij een deel van het schiereiland (gelegen achter het betwiste stuk grond) in gebruik genomen door het te ontruimen en in te zaaien. 



3.19.

        [appellant] heeft betwist dat er zaken aanwezig zijn op het schiereiland. Volgens [appellant] is het schiereiland open, staat er geen hek en is het voor beide partijen volledig toegankelijk. 



3.20.
Het schiereiland in kwestie is gelegen achter het betwiste stuk grond en is voor een gedeelte eigendom van [appellant] en voor het andere gedeelte eigendom van [geïntimeerde1] (samen met zijn buurman [naam6] ). De raadsheer-commissaris heeft tijdens de descente geconstateerd dat het hek, dat ter uitvoering van het bestreden vonnis door [appellant] is geplaatst, het betwiste stuk grond afbakent (aan de westzijde) en voor een klein gedeelte doorloopt op het schiereiland (zie foto’s 6 en 7 proces-verbaal van descente). Er zijn tijdens de descente geen overige zaken aangetroffen op het schiereiland en evenmin was zichtbaar dat (een gedeelte) van het schiereiland ingezaaid zou zijn. Inzaaien na werkzaamheden is overigens geen gebruik dat aanleiding kan geven tot ongedaanmaking. Dat het hek niet op de erfgrens staat, maar op grond van [geïntimeerde1] , is onvoldoende onderbouwd door [geïntimeerde1] . Het hek is immers door [appellant] ná het bestreden vonnis van 24 juli 2020 verplaatst, zodat het hof niet meer uit kan gaan van het relaas van bevindingen van het kadaster van 17 mei 2019.



3.21.
Omdat [geïntimeerde1] gelet op het voorgaande onvoldoende onderbouwd heeft dat er zaken van [appellant] in, op of boven de percelen 5395, 6927 en 6930 zijn, kan de vordering van [geïntimeerde1] niet worden toegewezen. Bovendien wordt [geïntimeerde1] in dit arrest veroordeeld tot het terugplaatsen van het hek op de plek waar het voor het bestreden vonnis stond, zodat hij in zoverre geen belang heeft bij zijn vordering. 






4De slotsom


4.1.
De grieven slagen. Het bestreden vonnis zal – voor zover in conventie gewezen – worden vernietigd en in reconventie worden bekrachtigd. 



4.2.
Als de (overwegend) in het ongelijk te stellen partij zal het hof [geïntimeerde1] in de kosten van de procedure in conventie in eerste aanleg en in de kosten van het hoger beroep veroordelen. De kosten voor de procedure in eerste aanleg (in conventie) aan de zijde van [appellant] zullen worden vastgesteld op:
- griffierecht		€ 297,00
- salaris advocaat		€ 1.086,00 (2 punten x tarief II) (tarief tot 1 feb 21)


De kosten voor de procedure in het principaal hoger beroep aan de zijde van [appellant] zullen worden vastgesteld op:

- explootkosten		€ 100,89
- griffierecht		€ 332,00
totaal verschotten		€ 432,89- salaris advocaat		€ 2.228,00 (2 punten x tarief II)


De kosten voor de procedure in het incidenteel hoger beroep aan de zijde van [appellant] zullen worden vastgesteld op ½ x 2 punten x € 2.228,00 = € 1.114,00.




4.3.
Als niet weersproken zal het hof ook de gevorderde wettelijke rente over de proceskosten toewijzen zoals hierna vermeld. Tot slot zal het hof [geïntimeerde1] veroordelen de betaalde proceskosten in conventie in verband met de proceskostenveroordeling in eerste aanleg aan [appellant] terug te betalen.






5De beslissing


Het hof, recht doende in hoger beroep:




in het principaal hoger beroep 




vernietigt het vonnis van de rechtbank Midden-Nederland te Utrecht van 24 juli 2020, behoudens voor zover onder 5.8 tot en met 5.10 gewezen, bekrachtigt dit vonnis in zoverre en doet voor het overige opnieuw recht; 



wijst de vorderingen van [geïntimeerde1] alsnog af;



veroordeelt [geïntimeerde1] tot het terug (laten) plaatsen van het hek op de plaats waar het vóór het vonnis van 24 juli 2020 door [appellant] geplaatst was (op de erfgrens);



veroordeelt [geïntimeerde1] hoofdelijk in de kosten van beide instanties, tot aan de bestreden uitspraak aan de zijde van [appellant] wat betreft de eerste aanleg vastgesteld op € 297,00 voor griffierecht en op € 1.086,00 voor salaris overeenkomstig het liquidatietarief en tot aan deze uitspraak wat betreft het principaal hoger beroep vastgesteld op € 432,89 voor verschotten en op € 2.228,00 voor salaris overeenkomstig het liquidatietarief en  te voldoen binnen veertien dagen na dagtekening van dit arrest, en – voor het geval voldoening binnen bedoelde termijn niet plaatsvindt – te vermeerderen met de wettelijke rente te rekenen vanaf bedoelde termijn voor voldoening;



veroordeelt [geïntimeerde1] hoofdelijk de betaalde proceskosten in verband met de proceskostenveroordeling in conventie in eerste aanleg aan [appellant] terug te betalen;



verklaart deze veroordelingen uitvoerbaar bij voorraad;




in het incidenteel hoger beroep:




wijst de vorderingen van [geïntimeerde1] af;



veroordeelt [geïntimeerde1] in de kosten van het incidenteel hoger beroep, tot aan deze uitspraak aan de zijde van [appellant] vastgesteld op € 1.114,00 voor salaris overeenkomstig het liquidatietarief. 






Dit arrest is gewezen door mrs. L.A. de Vrey, TH.C.M. Willemse en G.P. Oosterhoff, en is in tegenwoordigheid van de griffier in het openbaar uitgesproken op 1 maart 2022.


































 Proces-verbaal van descente en mondelinge behandeling ter plaatse d.d. 21 april 2021, p. 2. 

",Gerechtshof Arnhem-Leeuwarden,2022-03-01,2022-03-01,200.282.666/,Uitspraak,"Eerste aanleg: ECLI:NL:RBMNE:2020:2884, (Gedeeltelijke) vernietiging en zelf afgedaan
",,Civiel recht,Hoger beroep,"
Geïntimeerde is niet door verjaring eigendom geworden van een stuk grond. Stuk grond was niet afgesloten. Bovendien was er geen sprake van een duidelijk zichtbare scheidslijn tussen de percelen, omdat de coniferenhaag die zich aan een zijde van het betwiste stuk grond bevindt, visueel een onderdeel is van meerdere bomen en struiken.
","

Rechtspraak.nl

","Geïntimeerde is niet door verjaring eigendom geworden van een stuk grond. Stuk grond was niet afgesloten. Bovendien was er geen sprake van een duidelijk zichtbare scheidslijn tussen de percelen, omdat de coniferenhaag die zich aan een zijde van het betwiste stuk grond bevindt, visueel een onderdeel is van meerdere bomen en struiken."
779,ECLI:NL:RBZWB:2022:1076,"

RECHTBANK ZEELAND-WEST-BRABANT


Bestuursrecht



zaaknummer: BRE 21/2124 ZW


uitspraak van 2 maart 2022 van de enkelvoudige kamer in de zaak tussen


      [naam eiser] , te [plaatsnaam] , eiser, 


en




de Raad van bestuur van het Uitvoeringsinstituut werknemersverzekeringen (UWV; kantoor Breda), verweerder. 





Procesverloop 
Eiser heeft beroep ingesteld tegen het besluit van 3 mei 2021 (bestreden besluit) van het UWV over zijn aanspraak op een uitkering op grond van de Ziektewet (ZW).


Het onderzoek ter zitting heeft plaatsgevonden in Breda op 17 februari 2022. Eiser is niet verschenen. Het UWV heeft zich laten vertegenwoordigen door mr. H. van Gent. 




Overwegingen 
1.	Feiten en omstandigheden


Eiser is met ingang van 9 juli 2020 werkloos geworden en ontving vanaf die datum een WW-uitkering. Voorafgaand aan zijn werkloosheid was hij werkzaam als inkoper van particuliere auto’s. Eiser heeft zich op 1 oktober 2020 ziek gemeld met psychische klachten. Eiser heeft tot en met 8 oktober 2020 een WW-uitkering ontvangen en vanaf 9 oktober 2020 ontvangt eiser een ZW-uitkering. 



Bij besluit van 1 maart 2021 (primair besluit) heeft het UWV eiser hersteld verklaard en de ZW-uitkering beëindigd met ingang van 1 maart 2021. Eiser heeft bezwaar gemaakt tegen dit besluit. 



Bij het bestreden besluit is het bezwaar van eiser ongegrond verklaard.


2.	Omvang geschil


In geschil is of het UWV op goede gronden de ZW-uitkering van eiser heeft 
beëindigd per 1 maart 2021. 


3.	Wettelijk kader


De verzekerde die ongeschikt is tot het verrichten van zijn arbeid als rechtstreeks en objectief medisch vast te stellen gevolg van ziekte of gebrek heeft recht op ziekengeld (artikel 19, eerste en vierde lid, van de ZW).
Naar vaste rechtspraak wordt onder het begrip ‘zijn arbeid’ verstaan de arbeid die de verzekerde het laatst voor het intreden van de arbeidsongeschiktheid heeft verricht. 



Als een verzekerde geen werkgever (meer) heeft, wordt onder ‘zijn arbeid’ verstaan: de werkzaamheden die bij een soortgelijke werkgever gewoonlijk kenmerkend zijn voor zijn arbeid (artikel 19, vijfde lid, van de ZW). 


4.	Arbeidsmaatstaf


De rechtbank stelt vast dat het werk als inkoper van particuliere auto’s bij een vergelijkbare werkgever als ‘zijn arbeid’ in de zin van artikel 19 van de ZW moet worden aangemerkt. 


5.	Medische beoordeling


Het bestreden besluit is gebaseerd op rapportages van een arts en een verzekeringsarts bezwaar en beroep (verzekeringsarts b&b) van het UWV.



5.1
Arts [naam arts] heeft, na de ziekmelding, meerdere contacten gehad met eiser. Laatstelijk heeft hij eiser telefonisch gesproken op het spreekuur van 1 maart 2021 en vooraf het dossier bestudeerd. In de rapportage van 1 maart 2021 (getoetst en akkoord bevonden door verzekeringsarts [naam verzekeringsarts] ) geeft hij – samengevat – het verloop van de eerdere beoordelingsmomenten weer. Bij aanvang van de ziekmelding leek sprake van een gestoorde rouwverwerking. Ondanks dat er geen diagnose was gesteld of behandeling werd gevolgd, werd de ziekmelding geaccepteerd, omdat met eiser afgesproken is dat hij enkele gesprekken met de praktijkondersteuner van de huisarts (verder: POH) zou voeren om zijn ontslag te verwerken. Bij een later spreekuur is een herstelafspraak gemaakt, maar eiser is hierop teruggekomen. Vervolgens is er een nieuwe herstelafspraak gemaakt vanaf 1 maart 2021. Tijdens het telefonisch spreekuur laat eiser weten dat hij zich niet in staat voelt om te gaan werken. Eiser is niet in behandeling, gebruikt geen medicatie en kan ook niet aangeven wat precies de klachten zijn. De arts handhaaft de herstelverklaring per 1 maart 2021.


In bezwaar rapporteert verzekeringsarts b&b [naam verzekeringsarts b&b] op 29 april 2021 na bestudering van het dossier en de hoorzitting van 28 april 2021 dat zij niet afwijkt van het standpunt van de primaire arts. Er zijn meerdere contacten geweest met eiser en er is enkele maanden ziekteverzuim geaccepteerd, ondanks dat een duidelijke ziekte vanaf aanvang niet werd vastgesteld. Het onderzoek was zorgvuldig en voldoende uitgebreid. De conclusie van de arts is gebaseerd op hetgeen eiser heeft verteld en het eigen onderzoek. Er was voldoende informatie om tot de herstelverklaring per 1 maart 2021 te komen. Eiser heeft zich gedurende de ziekte niet onder behandeling gesteld en in bezwaar zijn geen nieuwe gezichtspunten aangevoerd of stukken overgelegd. De verzekeringsarts b&b concludeert dat er sprake is van on-welbevinden, met dien verstande dat er geen ziektebeeld vastgesteld kan worden. Er is geen sprake van herstelgedrag. Volgens de verzekeringsarts b&b spelen er ook andere factoren dan ziekte mee, zoals boosheid door een arbeidsconflict, de daarop volgende teleurstelling en de wijze waarop eiser omgaat met het klachten(gedrag). 




5.2
Eiser heeft tegen het medisch oordeel van het UWV aangevoerd dat hij ziek is en niet kan werken. 



5.3
De rechtbank is van oordeel dat het medisch onderzoek op een voldoende zorgvuldige wijze heeft plaatsgevonden. Uit de rapportages van de verzekeringsarts b&b  blijkt dat zij op de hoogte was van de door eiser gestelde klachten, in het bijzonder de psychische klachten. De rechtbank maakt uit het dossier op dat arts [naam arts] eiser op 29 oktober 2020 op het spreekuur heeft gezien en dat toen de afspraak is gemaakt dat hij zich onder behandeling zou stellen bij de POH. Tijdens het telefonisch spreekuur op 24 november 2020 gaf eiser aan dat de afspraak bij de POH nog niet is gemaakt. Het ging wel beter met eiser. De arts heeft met eiser afgesproken dat hij per 11 januari 2021 weer hersteld wordt geacht voor het eigen werk. Indien eiser zich toch niet hersteld achtte, diende hij voor 11 januari 2021 contact met het UWV op te nemen. Eiser heeft tijdig aangegeven dat hij zich arbeidsongeschikt achtte en vervolgens is hij op 8 februari 2021 weer door arts [naam arts] op het spreekuur gezien en beoordeeld. De arts stelt vast dat er geen sprake is van psychiatrie of een burn-out. Eiser voelt zich in staat om te werken en te solliciteren, maar is teleurgesteld door de afwijzingen. De arts bespreekt met eiser dat hij per 1 maart 2021 hersteld wordt beschouwd voor zijn eigen werk. Dat is ook aan eiser bevestigd. Voorafgaand aan 1 maart 2021 heeft eiser weer aangegeven zich niet nog niet hersteld te beschouwen. Eiser is op 1 maart 2021 beoordeeld door arts [naam arts] tijdens het in rechtsoverweging 5.1 genoemde telefonisch spreekuur. 


De verzekeringsarts b&b heeft voldoende gemotiveerd waarom zij van mening is dat eiser geschikt is om zijn eigen arbeid te verrichten. De overwegingen van de verzekeringsarts b&b sluiten ook aan bij de overwegingen van arts [naam arts] . De rechtbank kan de overwegingen volgen en ziet geen aanleiding te twijfelen aan de bevindingen van de verzekeringsarts b&b. Eiser heeft in beroep geen informatie overgelegd die aanleiding geeft te twijfelen aan de bevindingen van de verzekeringsarts b&b en in beroep zijn evenmin nieuwe gezichtspunten gebleken. 



De rechtbank is dan ook van oordeel dat het UWV op goede gronden de ZW-uitkering van eiser heeft beëindigd per 1 maart 2021. 


6.	Conclusie


Het beroep is ongegrond.  



7.	Proceskosten en griffierecht


Omdat het beroep ongegrond wordt verklaard, is er geen reden om een proceskostenveroordeling uit te spreken.







Beslissing
De rechtbank verklaart het beroep ongegrond.


Deze uitspraak is gedaan door mr. S.A.M.L. van de Sande, rechter, in aanwezigheid van mr. S.J.E. Loontjens, griffier, op 2 maart 2022 en openbaar gemaakt door middel van geanonimiseerde publicatie op www.rechtspraak.nl.






griffier	rechter




Afschrift verzonden aan partijen op:





Rechtsmiddel
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep. 


",Rechtbank Zeeland-West-Brabant,2022-03-02,2022-03-02,AWB- 21_2124,Uitspraak,,,Bestuursrecht,Eerste aanleg - enkelvoudig,"
ZW
","

Rechtspraak.nl

",ZW
780,ECLI:NL:GHARL:2022:1702,,Gerechtshof Arnhem-Leeuwarden,2022-03-01,2022-03-07,200.302.397/01,Uitspraak,,,Civiel recht; Personen- en familierecht,,,,No summary available
781,ECLI:NL:GHARL:2022:1703,,Gerechtshof Arnhem-Leeuwarden,2022-03-03,2022-03-07,200.286.624/01,Uitspraak,,,Civiel recht; Personen- en familierecht,,,,No summary available
782,ECLI:NL:RBLIM:2022:1686,"

RECHTBANK LIMBURG


Team Strafrecht (loc. Maastricht) – Voorzieningenrechter als bedoeld in art. 6:1:16, vierde lid, Sv


BESCHIKKING VOORZIENINGENRECHTER


Parketnummer	: 03/027574-18
Datum zitting	: 02 maart 2022



Beschikking van de voorzieningenrechter strafzaken van de rechtbank Limburg op het verzoek van:






          [Verzoeker],

geboren op [geboortedatum] 1979 te [geboorteplaats] ,
wonende te [adres] ,
thans gedetineerd in Detentiecentrum Alphen aan den Rijn, 
hierna te noemen: verzoeker.





Aanleiding van de procedure
Bij vonnis van de politierechter in de rechtbank Limburg van 23 april 2018 is verzoeker bij verstek veroordeeld ter zake van het opzettelijk gebruik maken van een vervalst identiteitsbewijs als bedoeld in artikel 1 van de Wet op de identificatieplicht, alsmede ter zake van het opzettelijk gebruik maken van een vals geschrift, als bedoeld in artikel 225, eerste lid, van het Wetboek van Strafrecht, tot een gevangenisstraf voor de duur van twee maanden. 


Sinds 22 januari 2022 bevindt verzoeker zich ter uitvoering van de onvoorwaardelijke gevangenisstraf zoals hiervoor genoemd in detentie.



Tegen het vonnis van de politierechter is op 27 januari 2022 namens verzoeker hoger beroep ingesteld. 



Bij verzoekschrift van 31 januari 2022 is namens verzoeker het gerechtshof ’s-Hertogenbosch verzocht om opheffing c.q. schorsing van de voorlopige hechtenis. 



Bij e-mailbericht van 7 februari 2022 heeft de raadsman het gerechtshof verzocht het voornoemde verzoekschrift te beschouwen als een verzoek ex artikel 557 van het Wetboek van Strafvordering (oud). Het gerechtshof heeft daarop dit verzoek verstaan als een verzoek zoals bedoeld in artikel 557, derde lid, sub 2, van het Wetboek van Strafvordering (oud), artikel 6: 1: 16, vierde lid, sub b, van het Wetboek van Strafvordering (nieuw). Namens verzoeker is hiermee bezwaar gemaakt tegen de tenuitvoerlegging en is verzocht om de tenuitvoerlegging van de bij voornoemd vonnis opgelegde vrijheidsbenemende straf te schorsen en het eventueel resterende deel op te schorten vanwege het ingestelde hoger beroep.



Ter terechtzitting van 10 februari 2022 heeft de voorzieningenrechter strafzaken van het gerechtshof verzoeker en zijn raadsman, D. Gürses, advocaat te Utrecht, alsmede de advocaat-generaal gehoord.
De voorzieningenrechter strafzaken van het gerechtshof heeft in zijn beschikking van 15 februari 2022 overwogen dat voor de vraag welke voorzieningenrechter bevoegd is te oordelen over het verzoek de herkomst van de te executeren beslissing bepalend is; betreft het de tenuitvoerlegging van een vonnis van de rechtbank dan is de voorzieningenrechter van de rechtbank bevoegd en betreft het de tenuitvoerlegging van een arrest van het gerechtshof dan is de voorzieningenrechter van het gerechtshof bevoegd. Gelet daarop heeft de voorzieningenrechter van het gerechtshof zich onbevoegd verklaard dit verzoekschrift in behandeling te nemen en heeft de zaak verwezen naar de voorzieningenrechter van de rechtbank Limburg voor voortzetting van de procedure in de stand waarin deze zich thans bevindt. 



Ter terechtzitting van 2 maart 2022 heeft de voorzieningenrechter strafzaken van de rechtbank verzoeker en zijn raadsman, mr. D. Gürses, advocaat te Utrecht, alsmede de officier van justitie gehoord.




Standpunten van partijen
De officier van justitie heeft zich – in woorden en weergave van de voorzieningenrechter – op het standpunt gesteld dat de dagvaarding geldig is betekend, dat deze voorafgaand aan de uitreiking vertaald is met behulp van een telefonische tolk, dat er ook nog een vertaling is nagezonden en dat er geen enkele reden is om aan te nemen dat de verdachte niet heeft geweten van de zittingsdag.


Verzoeker en zijn raadsman hebben zich – in woorden en weergave van de voorzieningenrechter – op het standpunt gesteld dat verzoeker niet heeft geweten van de datum van de terechtzitting, dat de inleidende dagvaarding nietig is, dat verzoeker ontvangen zal kunnen worden in diens hoger beroep en dat hangende dat hoger beroep de executie van de gevangenisstraf dient te worden geschorst.




De beoordeling
Vooropgesteld moet worden dat gelet op het voorlopige karakter van de procedure het onderzoek naar aanleiding van een verzoek ex artikel 6:1:16, vierde lid, sub b, van het Wetboek van Strafvordering een summier karakter draagt en dat de aangevoerde juridische en feitelijke standpunten dan ook slechts met inachtneming van dit summiere karakter van het onderzoek kunnen worden beoordeeld.


Verzoeker heeft, na gewezen te zijn op het recht om geen vragen te beantwoorden, desgevraagd door de voorzieningenrechter beaamd dat dat hij op 8 februari 2018 is aangehouden, nadat hij in bezit bleek te zijn van een vals paspoort en een vals rijbewijs. Verzoeker heeft voorts beaamd dat hij op 9 februari 2018 in vrijheid is gesteld. 



De voorzieningenrechter heeft verzoeker voorgehouden dat blijkens een daartoe op 18 februari 2018 op ambtseed opgemaakt proces-verbaal van wachtmeester eerste klasse der Koninklijke Marechaussee [wachtmeester] aan verzoeker op 9 februari 2018 om 17.30 uur een dagvaarding is uitgereikt en dat dit is gebeurd middels tussenkomst van een tolk in de Turkse taal van Tolken Vertaal Centrum Nederland. De voorzijde van de dagvaarding is daarbij door de tolk aan de verdachte vertaald en de achterzijde van de dagvaarding is in de Turkse taal aan de verdachte uitgereikt. Verzoeker heeft daarbij, blijkens het proces-verbaal van [wachtmeester] , aangegeven alles te hebben begrepen, te weten waarvan hij wordt verdacht en te weten wat zijn rechten zijn. Daarna heeft de verdachte de akte van uitreiking ondertekend. Deze akte van uitreiking bevindt zich in het strafdossier en daaruit blijkt dat verzoeker op 9 februari 2018 om 17.30 uur getekend heeft voor ontvangst van de dagvaarding. Voorts bevindt zich een zogeheten “Bijlage m.b.t. vertaling/tolken” waarin verbalisant [verbalisant] verklaart dat de voorzijde van de dagvaarding via de tolkentelefoon in de Turkse taal werd vertaald en dat de achterzijde van de dagvaarding in de Turkse taal werd uitgereikt.



In reactie hierop is door en namens verzoeker opgemerkt dat verzoeker wel heeft geweten van hetgeen hem verweten werd, maar niet heeft geweten van de datum van de terechtzitting. 



In het licht van hetgeen hierboven uiteen is gezet, acht de voorzieningenrechter het echter, zeker zonder nadere en concrete feitelijke onderbouwing, uiterst onwaarschijnlijk dat wel de tenlastelegging vertaald zou zijn, maar niet vertaald zou zijn wanneer de terechtzitting zou zijn. 
Niet geheel terzijde merkt de voorzieningenrechter daarbij nog op dat zich bij de stukken ook een in de Franse taal vertaalde dagvaarding bevindt die blijkens een aantekening daarop op 23 februari 2018 gestuurd zou zijn aan het adres van verzoeker in Frankrijk. Niet is gebleken dat dit stuk als onbestelbaar retour is gekomen en dat vormt voor de voorzieningenrechter reden te meer aan te nemen dat verzoeker naar alle waarschijnlijkheid moet hebben geweten van de datum en het tijdstip van de zitting van de politierechterzitting.
Dat, zoals nog is aangevoerd, onbekend is wie de tolk in de Turkse taal is geweest, dat de in de Turkse taal gestelde achterzijde van de dagvaarding zich niet bij de stukken bevindt en dat de Franse vertaling per gewone post is nagezonden, kan aan dit oordeel van de voorzieningenrechter niet afdoen.



Gelet hierop en gelet op de destijds geldende betekeningsvoorschriften zoals neergelegd in de artikelen 555 en 585 t/m 590 van het Wetboek van Strafvordering (oud), oordeelt de voorzieningenrechter het dusdanig onwaarschijnlijk dat het gerechtshof in het hoger beroep tegen het vonnis van de politierechter van deze rechtbank van 23 april 2018 zal oordelen dat er sprake is van een nietige betekening van de inleidende dagvaarding en dientengevolge van een verschoonbare overschrijding van de appeltermijn en van een ontvankelijke verzoeker in diens hoger beroep, dat hij geen reden ziet de tenuitvoerlegging van de gevangenisstraf te schorsen.




Beslissing


De voorzieningenrechter:



-	wijst het verzoek af.




Deze beslissing is gegeven te Maastricht op 3 maart 2022 door mr. M.B. Bax, voorzieningenrechter, 
in tegenwoordigheid van V.D.M. Nowak, griffier.










",Rechtbank Limburg,2022-03-02,2022-03-04,03/027574-18,Uitspraak,,,Strafrecht,Beschikking,"
Verzoek ex art. 6:1:16 lid 4 Sv.
","

Rechtspraak.nl

",Verzoek ex art. 6:1:16 lid 4 Sv.
783,ECLI:NL:GHARL:2022:1704,,Gerechtshof Arnhem-Leeuwarden,2022-03-03,2022-03-07,200.291.767/01,Uitspraak,,,Civiel recht; Personen- en familierecht,,,,No summary available
784,ECLI:NL:TGZCTG:2022:40,,Centraal Tuchtcollege voor de Gezondheidszorg,2022-03-02,2022-03-07,C2021.1038,Uitspraak,,,,,,,No summary available
785,ECLI:NL:GHARL:2022:1580,"

GERECHTSHOF ARNHEM-LEEUWARDEN


locatie Arnhem	



afdeling civiel recht



zaaknummer gerechtshof 200.303.339
(zaaknummer rechtbank Gelderland 393598)




beschikking van 1 maart 2022




inzake





          [verzoekster]
        ,
wonende te [woonplaats1] ,
verzoekster in hoger beroep,
verder te noemen: de moeder,
advocaat: mr. K.R. Koopman te Zeist,



en



de gecertificeerde instelling Stichting Jeugdbescherming Gelderland,
gevestigd te Arnhem,
verweerster in hoger beroep,
verder te noemen: de GI,



en





          [de vader]
        ,
wonende te [woonplaats2] ,
verweerder in hoger beroep,
verder te noemen: de vader,
advocaat: mr. E.V.S. van Baarle te Zeewolde.






1Het geding in eerste aanleg


Het hof verwijst voor het geding in eerste aanleg naar de beschikking van de rechtbank Gelderland, locatie Zutphen, van 12 oktober 2021, uitgesproken onder voormeld zaaknummer (hierna: de bestreden beschikking).






2Het geding in hoger beroep


2.1
Het verloop van de procedure blijkt uit:


het beroepschrift met producties, ingekomen op 3 december 2021;


het verweerschrift van de vader met producties;


het verweerschrift van de GI met een productie, en


een journaalbericht van mr. Van Baarle van 3 februari 2022 met producties.




2.2
Op 7 februari 2022 heeft de voorzitter in aanwezigheid van de griffier via videoverbinding de hierna nader te noemen [de minderjarige1] en [de minderjarige2] – afzonderlijk van elkaar – gehoord.



2.3
De mondelinge behandeling heeft op 8 februari 2022 plaatsgevonden. Aanwezig waren:


de moeder, bijgestaan door haar advocaat;


een vertegenwoordiger van de GI, en


de vader, bijgestaan door zijn advocaat.


De raad is met bericht van verhindering niet verschenen.






3De feiten


3.1
De moeder en de vader zijn de ouders van:



            [de minderjarige1] (hierna: [de minderjarige1] ), geboren [in] 2006 te [plaats1] , en



            [de minderjarige2] (hierna: [de minderjarige2] ), geboren [in] 2010 te [plaats2] ,



over wie zij gezamenlijk het gezag uitoefenen.

          [de minderjarige1] en [de minderjarige2] hebben hun hoofdverblijfplaats bij de moeder.




3.2

Bij beschikking van 9 mei 2018 heeft de kinderrechter in de rechtbank Rotterdam, locatie Dordrecht, [de minderjarige1] en [de minderjarige2] voorlopig onder toezicht gesteld van Stichting Jeugdbescherming West Zuid-Holland tot 26 juli 2018.
Bij beschikking van 17 juli 2018 heeft de kinderrechter in de rechtbank Rotterdam [de minderjarige1] en [de minderjarige2] onder toezicht gesteld van Stichting Jeugdbescherming West Zuid-Holland voor de duur van een jaar.
Bij beschikking van 12 maart 2019 is de gecertificeerde instelling – vanwege de verhuizing van de moeder en de kinderen – vervangen door de huidige GI.
De ondertoezichtstelling van [de minderjarige1] en [de minderjarige2] is vervolgens telkens door de rechtbank Gelderland, locatie Zutphen, verlengd, de laatste keer tot 17 oktober 2021.






4De omvang van het geschil


4.1
Bij de bestreden – uitvoerbaar bij voorraad verklaarde – beschikking heeft de kinderrechter de termijn van de ondertoezichtstelling van [de minderjarige1] en [de minderjarige2] verlengd tot 17 oktober 2022.



4.2

De moeder is met drie grieven in hoger beroep gekomen van de bestreden beschikking. De eerste grief ziet op de ontwikkelingsbedreiging, de tweede grief ziet op het contact tussen de vader en de kinderen en de derde grief ziet op de termijn van de verlenging van de ondertoezichtstelling.
De moeder verzoekt het hof de bestreden beschikking te vernietigen en, opnieuw beschikkende, het verzoek tot verlenging van de ondertoezichtstelling af te wijzen, dan wel de duur daarvan te verkorten, dan wel een beslissing die het hof juist acht.




4.3
De GI bespreekt de grieven, schetst de laatste ontwikkelingen en refereert zich aan het oordeel van het hof.



4.4
De vader voert verweer en vraagt het hof het verzoek van de moeder in hoger beroep af te wijzen en de bestreden beschikking te bekrachtigen.




5De motivering van de beslissing


5.1
Ingevolge het bepaalde in artikel 1:260, eerste lid, in verband met artikel 1:255, eerste lid, BW kan de kinderrechter de ondertoezichtstelling van een minderjarige verlengen met ten hoogste een jaar indien een minderjarige zodanig opgroeit, dat hij in zijn ontwikkeling ernstig wordt bedreigd, en:


de zorg die in verband met het wegnemen van de bedreiging noodzakelijk is voor de minderjarige of voor zijn ouders of de ouder die het gezag uitoefenen, door dezen niet of onvoldoende wordt geaccepteerd, en


de verwachting gerechtvaardigd is dat de ouders of de ouder die het gezag uitoefenen binnen een gelet op de persoon en de ontwikkeling van de minderjarige aanvaardbaar te achten termijn, de verantwoordelijkheid voor de verzorging en opvoeding, bedoeld in artikel 1:247, tweede lid, BW, in staat zijn te dragen.





5.2
Het hof is evenals de rechtbank en op dezelfde gronden, die het hof overneemt en na eigen weging tot de zijne maakt, van oordeel dat de gronden voor de ondertoezichtstelling nog steeds aanwezig zijn. Ter aanvulling overweegt het hof dat, anders dan de moeder aanvoert, de ondertoezichtstelling niet enkel is gebaseerd op het (weer) tot stand brengen van het contact tussen de vader en de kinderen. Het hof is met de GI van oordeel dat het voor de kinderen een ernstige bedreiging is indien de vader geen – betekenisvolle – rol speelt in hun leven. Als daarin geen verandering kan worden gebracht dan heeft dat naar verwachting vergaande gevolgen voor de toekomst van de kinderen: het aangaan van een goede horizontale relatie en het stichten van een gezin zal hen dan waarschijnlijk moeilijker af gaan. Het hof overweegt dat het de ouders niet lukt om die bedreiging weg te nemen; het ‘SCHIP-traject’ is in december 2021 beëindigd omdat de ouders geen vooruitgang boekten en voortzetting daarom geen meerwaarde had. In opdracht van de kinderrechter heeft de GI vervolgens een concreet plan gemaakt tot herstel van het contact tussen de vader en de kinderen; ten tijde van de mondelinge behandeling hebben de kinderen al twee keer contact gehad met de vader. Om de kans van slagen van het ingezette traject tot contactherstel te vergroten, zal systeemtherapie worden ingezet. Door de GI wordt nu gezocht naar een geschikte therapeut hiervoor.



5.3
Het hof heeft oog voor de weerstand die de kinderen hebben tegen het contact met de vader, maar gelet op het vorenstaande en de overtuiging van de jeugdbeschermer dat het ingezette traject kans van slagen heeft, zoals hij tijdens de mondelinge behandeling aan het hof heeft toegelicht, is het hof van oordeel dat het in het belang van de kinderen is dat dit wordt gecontinueerd.



5.4
Het hof zal het verzoek van de moeder tot verkorting van de termijn van de ondertoezichtstelling afwijzen, omdat dat onnodige druk zet op de uitvoering van het ingezette traject.



Overwegingen speciaal voor [de minderjarige1] en [de minderjarige2]





5.5

Tijdens jullie gesprek met mr. de Groot en mr. Scheffer hebben jullie verteld dat het goed gaat: op school, met vrienden en in het gezin van jullie moeder en haar vriend [de vriend] . Jullie hebben allebei duidelijk gezegd dat jullie geen contact meer willen met jullie vader, dat jullie dat hebben verteld aan de kinderrechter en aan [de gezinsvoogd] , de gezinsvoogd. Jullie willen dat er naar jullie geluisterd wordt.
Het hof heeft naar jullie geluisterd, maar ook naar wat jullie moeder, vader en [de gezinsvoogd] op zitting hebben verteld.
Luisteren naar wat jullie zeggen betekent dat het hof daar rekening mee houdt maar niet dat het hof ook precies doet wat jullie willen, ook al hebben jullie daar goed over nagedacht. Veel beslissingen kunnen jullie ook al zelf nemen. Toch hebben de volwassenen om jullie heen: je vader, je moeder, [de vriend] , [de gezinsvoogd] , de rechters van het hof, allemaal verantwoordelijkheid voor jullie als het om heel vergaande beslissingen gaat.
In het gesprek op 7 februari 2022 heeft mr. de Groot aan jullie uitgelegd waarom het belangrijk is dat jullie vader een rol in jullie leven heeft en dat de kinderrechter én het hof het dáárom belangrijk vinden om contact tussen jullie en hem mogelijk te maken.




5.6

De GI ( [de gezinsvoogd] ) heeft een plan gemaakt om het contact tussen jullie te herstellen en de eerste contacten hebben al plaatsgevonden. Het hof heeft van [de gezinsvoogd] en van jullie vader gehoord dat het hem is gelukt om goed naar jullie te luisteren zonder weerwoord te geven. Dit vindt het hof een positieve ontwikkeling. Het hof realiseert zich ook dat het geen makkelijke weg zal zijn om het contact te herstellen. Het hof verwacht van jullie vader dat hij zijn best blijft doen om te luisteren naar wat jullie tegen hem willen zeggen en waarom jullie vinden dat hij niet zo’n goede vader is geweest en wat hij beter zou kunnen doen zodat jullie hem weer kunnen vertrouwen. Maar het hof verwacht van jullie dat je hem dan ook de kans geeft om te laten zien dat hij jullie vertrouwen waard is. Dat is niet gemakkelijk voor hem, maar zeker ook niet voor jullie en trouwens ook niet voor jullie moeder. Dat begrijpt het hof ook, maar toch is het belangrijk voor jullie om dat toch te proberen. 
Daarom laat het hof de beslissing van de kinderrechter in stand.







6De slotsom


Op grond van hetgeen hiervoor is overwogen zal het hof de bestreden beschikking bekrachtigen.






7De beslissing


Het hof, beschikkende in hoger beroep:



bekrachtigt de beschikking van de kinderrechter in de rechtbank Gelderland, locatie Zutphen, van 12 oktober 2021;



wijst  het meer of anders verzochte af.




Deze beschikking is gegeven door mrs. J.B. de Groot, E. de Boer en D.J.M. van de Voort, bijgestaan door mr. L.J.G. Scheffer-Overbeek als griffier, en is op 1 maart 2022 uitgesproken in het openbaar door mr. J.B. de Groot in tegenwoordigheid van de griffier.


",Gerechtshof Arnhem-Leeuwarden,2022-03-01,2022-03-01,200.303.339,Uitspraak,,,Civiel recht; Personen- en familierecht,Hoger beroep,"
Verlenging ondertoezichtstelling. Speciale overweging kinderen.
","

Rechtspraak.nl

",Verlenging ondertoezichtstelling. Speciale overweging kinderen.
786,ECLI:NL:TGZCTG:2022:41,,Centraal Tuchtcollege voor de Gezondheidszorg,2022-03-02,2022-03-07,C2021.1052,Uitspraak,,,,,,,No summary available
787,ECLI:NL:RBZWB:2022:1064,"

RECHTBANK ZEELAND-WEST-BRABANT


Bestuursrecht


zaaknummer: BRE 21/2618 NATUUR



uitspraak van 1 maart 2022 van de meervoudige kamer in de zaak tussen





        [naam eiseres]
      , te [plaatsnaam] , eiseres, 
gemachtigde: [naam gemachtigde eiseres] ,


en



de gedeputeerde staten van de provincie Zeeland, verweerder.


Als derde partij heeft aan het geding deelgenomen:


        [naam derde partij]
      , te [plaatsnaam 2] .



Procesverloop 



Bij besluit van 18 december 2020 (primair besluit) heeft verweerder aan [naam derde partij] een ontheffing verleend van het verbod om hazen te doden met geweer. 


Bij besluit van 8 juni 2021 (bestreden besluit) heeft verweerder de bezwaren van eiseres tegen het primaire besluit ongegrond verklaard.


Eiseres heeft tegen het bestreden besluit beroep ingesteld. Verweerder heeft een verweerschrift ingediend. 


Het onderzoek ter zitting heeft plaatsgevonden in Middelburg op 25 januari 2022. Eiseres heeft zich laten vertegenwoordigen door haar gemachtigde. Verweerder heeft zich laten vertegenwoordigen door [naam vertegenwoordiger verweerder] en mr. M.C.J. Valke. Derde partij is verschenen.



Overwegingen 




Feiten en omstandigheden


1. Op grond van de stukken en de behandeling ter zitting gaat de rechtbank uit van de volgende feiten en omstandigheden. De [naam derde partij] (hierna: [naam derde partij] ) voert voor de provincie Zeeland het faunabeheer uit. De [naam derde partij] stelt plannen op welke een beschrijving geven van het uitvoeren van fauna-activiteiten in haar werkgebied, waaronder het bestrijden van schadeveroorzakende dieren. Deze plannen worden faunabeheerplannen genoemd.


Besluitvorming


2. Op 19 mei 2015 heeft verweerder [naam derde partij] een ontheffing ex artikel 68 van de Flora- en Faunawet verleend voor het doden van de haas in verband met voorkoming van ernstige schade aan landbouwgewassen. Deze ontheffing was geldig van 18 mei 2015 tot en met 14 oktober 2019. Omdat er al meerdere jaren ontheffing was verleend op de verbodsbepaling om de haas te doden heeft verweerder op 15 januari 2019 besloten de ontheffing om te zetten naar een vrijstelling. Dit betreft een vrijstelling op grond van artikel 6.19 van de Omgevingsverordening Zeeland 2018 (hierna: de Omgevingsverordening).

Op 29 september 2020 heeft de [naam derde partij] verweerder verzocht om het vastgestelde Faunabeheerplan [naam faunabeheerplan] goed te keuren. In dit plan is het voornemen opgenomen om de haas te bestrijden in verband met belangrijke schade die zij aanrichten aan gewassen, te weten chicorei tot 4-blaadjes stadium, bieten, peulvruchten, bloemen, koolsoorten, vollegronds groenten, boomgaarden en boomkwekerijen. In dit plan wordt uitgegaan van de dan nog geldende vrijstelling.
Op 17 december 2020 is deze vrijstelling ingetrokken omdat de haas op de Rode Lijst Zoogdieren (hierna: de Rode Lijst) is geplaatst waardoor de haas niet meer voldoet aan de criteria voor de vrijstelling zoals opgenomen in de Beleidsnota Natuurwetgeving 2018. Omdat de [naam derde partij] deze recente ontwikkelingen niet kon meenemen in het plan, heeft verweerder het verzoek tot vaststelling van het Faunabeheerplan opgevat als een verzoek om ontheffing van het verbod als bedoeld in artikel 3.10, lid 1, onder a, van de Wet Natuurbescherming (hierna: de Wnb). Op 18 december 2020 heeft verweerder het Faunabeheerplan goedgekeurd en de aangevraagde ontheffing verleend.



Wettelijk kader


3. Op grond van artikel 3.10, eerste lid, onder a, van de Wnb is het verboden om hazen opzettelijk te doden of te vangen. Op grond van artikel 3.10, tweede lid, jo. 3.8 van de Wnb kan ontheffing worden verleend van het verbod om hazen te doden. De ontheffing wordt op grond van artikel 3.8, vijfde lid, van de Wnb uitsluitend verleend, indien is voldaan aan elk van de volgende voorwaarden: 


er bestaat geen andere bevredigende oplossing; 


zij is nodig (onder andere en in dit geval) ter voorkoming van ernstige schade aan met name de gewassen, veehouderijen, bossen, visgronden, wateren of andere vormen van eigendom;


er wordt geen afbreuk gedaan aan het streven de populaties van de betrokken soort in hun natuurlijke verspreidingsgebied in een gunstige staat van instandhouding te laten voortbestaan.


Voor het volledige wettelijke kader wordt verwezen naar de bijlage.


Is er sprake van ernstige schade aan gewassen?

4.1	Eiseres stelt dat voor het verlenen van een ontheffing moet worden aangetoond dat er sprake is van een concrete dreiging en dat de ontheffing strikt noodzakelijk is. Hierbij moet sprake zijn van een nauwkeurige en treffende motivering. Volgens eiseres is dit niet het geval. Voor zover verweerder getaxeerde schadegegevens laat zien, zijn deze verouderd. De meer recente cijfers zijn geen getaxeerde schades maar opgaves van belanghebbenden zelf. Dit betreft informatie die niet objectief en controleerbaar is. Daarnaast stelt eiseres dat er onvoldoende gegevens bekend zijn. Zo is niet bekend aan welke gewassen schade zou zijn aangericht, om hoeveel gevallen het per gewas ging en wat de omvang van de schade per geval was.


4.2	Verweerder stelt dat de getaxeerde schade in 2012 € 30.769 bedroeg. Dit heeft er toe heeft geleid dat er in 2015 een ontheffing is verleend voor het doden van de haas. Daarna is de getaxeerde schade beperkt gebleven (bijvoorbeeld € 2.979 in 2018). Van schade na 16 juni 2018 zijn geen getaxeerde schadegegevens bekend. Landbouwschade wordt nu geregistreerd in het Schade Registratie Systeem (hierna: SRS) van de [naam derde partij] . Deze schade wordt gemeld door de grondgebruikers zelf. De gegevens uit het SRS kunnen volgens verweerder als steunbewijs dienen bij de getaxeerde gegevens.
Uit deze gecombineerde gegevens blijkt dat over de jaren 2018 t/m 2020 de schade aangericht door de haas groot genoeg was om te spreken van een concrete dreiging van ernstige schade die het verlenen van de ontheffing rechtvaardigt. 


4.3	Zoals onder 3 is overwogen, kan er alleen een ontheffing worden verleend als deze nodig is ter voorkoming van belangrijke schade aan gewassen. Er is sprake van belangrijke schade als is gebleken van een concrete dreiging van belangrijke schade. Verweerder heeft een zekere beoordelingsruimte bij de invulling van het begrip ‘belangrijke schade’ en bij het bepalen of er sprake is van een concrete dreiging daarvan. Er is niet vereist dat belangrijke schade zich al heeft voorgedaan, maar een besluit waarbij een ontheffing is verleend, dient strikt noodzakelijk te zijn en op een nauwkeurige en treffende motivering te berusten.Voorts moet, mede gelet op de vereiste nauwkeurige en treffende motivering onder meer inzichtelijk zijn wat de ontwikkeling is van de aantallen van de onderscheiden soorten hazen, welke effecten de onderscheiden maatregelen hebben gehad op de ontwikkeling van de aantallen hazen en wat de ontwikkeling is van de schade aan gewassen. Uit die gegevens dient duidelijk te worden in hoeverre het afschieten van hazen bijdraagt aan het voorkomen van belangrijke schade aan gewassen. Daarbij geldt in beginsel dat hoe langer een bepaalde maatregel reeds wordt toegepast, hoe duidelijker de bijdrage van die maatregel aan het voorkomen van belangrijke schade uit de gegevens dient te blijken.
De rechtbank stelt vast dat bovenstaande vereiste nauwkeurige en treffende motivering ontbreekt. De verleende ontheffing vormt een voortzetting van het reeds toegestane beheer. Er zijn slechts getaxeerde schadecijfers aanwezig over de jaren 2012, 2014 en 2018. Deze cijfers kunnen de huidige ontheffing niet voldoende onderbouwen. Daarvoor zijn zij niet actueel genoeg. De SRS cijfers als steunbewijs overtuigen niet nu deze vrijblijvend worden geregistreerd en de gegevens een eigen inschatting betreffen van de beheerders. Hiermee zijn de cijfers onvoldoende nauwkeurig en zal verweerder een nauwkeurigere motivering moeten overleggen. De rechtbank denkt dan als bron van informatie bijvoorbeeld, maar zeker niet als enige optie, aan de [naam derde partij] wie mogelijk meer gegevens verzamelt of zou kunnen verzamelen. De beroepsgrond slaagt.



Is er een andere bevredigende oplossing?

5.1	Eiseres stelt dat er andere bevredigende oplossingen voorhanden zijn. Ten eerste stelt eiseres dat afrastering/schrikdraad ook geschikt is voor de suikerbietenteelt. Ten tweede  verwijst eiseres naar de Faunaschade Preventiekit waar andere alternatieve maatregelen worden aangeboden zoals afleidend voeren, water aanbieden, elektrisch schrikdraad en het inzetten van geur- en smaakmiddelen. Deze alternatieven worden door verweerder onvoldoende besproken. Hierdoor is er onvoldoende onderzoek gedaan naar alternatieven.


5.2	Verweerder stelt dat de ontheffing voor het doden van de haas is verleend in aanvulling op de te nemen preventieve maatregelen gedurende de kwetsbare periode van gewassen. In de ontheffing is opgenomen welke preventieve maatregelen moeten zijn genomen alvorens gebruik te kunnen maken van de ontheffing voor het doden van de haas. 
Afrastering voor boomgaarden, boomkwekerijen en andere kapitaalintensieve teelten kan preventief werken. Echter, indien een haas eenmaal binnen de afrastering is, kan deze in korte tijd veel schade aanrichten. Het is niet altijd mogelijk de haas naar buiten te drijven. Afschot is dan nog de enige effectieve maatregel. Bovendien stelt verweerder dat de kosten voor afscherming hoog zijn en daarom alleen voor kapitaalsintensieve teelten worden voorgeschreven. De kosten van de maatregel staan dan voor andere gewassen niet in verhouding tot de opbrengst van het gewas.
Voorts stelt verweerder dat akoestische en visuele maatregelen vaak tijdelijk een gunstig effect hebben, daarna treedt al snel gewenning op. Verweerder stelt dat het aanbieden van alternatief voedsel niet opportuun wordt geacht omdat het aanbieden van voedsel een aantrekkende werking heeft. Tot slot stelt verweerder dat de overige alternatieven uit de Faunaschade Preventiekit niet worden voorgeschreven maar in specifieke situaties wel kunnen worden toegepast.


5.3	De rechtbank stelt voorop dat verweerder beoordelingsvrijheid heeft bij het beantwoorden van de vraag of er een andere bevredigende oplossing bestaat als bedoeld in artikel 3.8, vijfde lid, onder a, van de Wnb. Bij de beantwoording van deze vraag moet worden gekeken naar het doel van de ingreep, in dit geval het beperken van schade aan gewassen. Als het doden van de betrokken dieren geheel of gedeeltelijk vermijdbaar is door het treffen van geschikte en proportionele mitigerende maatregelen, is het niet verlenen van de ontheffing of vrijstelling, of het daarbij voorschrijven van dergelijke maatregelen, uitgangspunt.
De rechtbank stelt vast dat uit het dossier en hetgeen is besproken ter zitting blijkt dat verweerder deze ontheffing ziet als een voortzetting van reeds ingezet beleid. In haar motivering waarom andere alternatieven niet bevredigend zouden zijn verwijst zij naar dit reeds ingezette beleid. Hierbij kan zij niet motiveren op welke feiten en gegevens dit beleid toentertijd is gebaseerd, noch kan zij deze motivering actualiseren. Zo kan verweerder niet onderbouwen waarom de kosten van de inzet van afrastering niet opwegen tegen de opbrengst van het gewas. Ook is niet duidelijk geworden waarom de overige alternatieven (zoals de inzet van geur- en smaakmiddelen en het afleidend voeren) niet als een andere bevredigende oplossing kunnen worden gezien. Om de huidige ontheffing te onderbouwen is het niet nodig dat alle alternatieven zoals genoemd in de Faunaschade Preventiekit Hazen worden voorgeschreven. Wel moet met een actuele onderbouwing worden aangegeven waarom deze niet worden voorgeschreven. Omdat verweerder hier toe niet in staat is, is er sprake van een motiveringsgebrek. De beroepsgrond slaagt.



Wordt er afbreuk gedaan aan de gunstige staat van instandhouding?

6.1	Eiseres stelt dat de haas op de Rode Lijst is opgenomen en dat dit betekent dat de populatie sterk tot zeer sterk is afgenomen. Gelet hierop vindt eiseres de ontheffing  buitenproportioneel. Het is niet zo dat de ontheffing voor een beperkte periode van het jaar en een beperkt aantal gewassen is verleend. In het geval van boomgaarden en boomkwekerijen mogen hazen gedurende het hele jaar, behalve in het jachtseizoen, worden geschoten. Voor de meeste andere gewassen geldt een periode van vier maanden. Hierdoor is het niet uitgesloten dat het aantallen hazen nog meer achteruit zal gaan. Voor een soort op de Rode Lijst dient dit te worden vermeden. Bovendien blijkt uit het feit dat er maar 11 hazen zijn geschoten in 2019 dat de ontheffing helemaal niet nodig is.


6.2	Verweerder stelt dat de ontheffing geldt voor beperkte periodes in het jaar, voor (dreigende) schade op percelen met een beperkt aantal schadegevoelige gewassen, en alleen in aanvulling op preventieve maatregelen. In 2019 zijn in totaal 11 hazen geschoten op basis van de destijds geldende vrijstelling. In datzelfde jaar zijn 11.532 hazen geschoten tijdens de jaarlijkse opengestelde jachtperiode voor hazen. Volgens verweerder is het niet waarschijnlijk dat de ontheffing een negatief effect heeft op de instandhouding van de haas. De plaatsing op de Rode Lijst wil niet zeggen dat de haas in haar voortbestaan wordt bedreigd of dat de instandhouding in geding is. Ondanks de afname is er nog sprake van 25.000 voortplantende hazen.


6.3	De rechtbank overweegt dat de Rode Lijst afhankelijk van de mate van bedreiging verschillende categorieën kent, oplopend van ‘gevoelig’, ‘kwetsbaar’, ‘bedreigd’, ‘ernstig bedreigd’ tot ‘verdwenen’. De haas is opgenomen in de categorie ‘gevoelig’, derhalve de laagste categorie. Uit de toelichting op de Rode Lijst volgt dat de omvang van de populatie weliswaar fors is afgenomen, maar dat de staat van instandhouding niet in het geding is. Ter zitting heeft verweerder voorts stukken overlegd van de Zoogdiervereniging waaruit blijkt dat er landelijk sprake is van een matig afnemende populatie van de haas maar dat er in de provincie Zeeland sprake is van een stabiele trend. Op grond hiervan heeft verweerder naar het oordeel van de rechtbank voldoende aannemelijk gemaakt dat door het verlenen van de aangevraagde ontheffing geen afbreuk wordt gedaan aan een gunstige instandhouding van de haas in de provincie Zeeland. De beroepsgrond slaagt niet.



Conclusie

7.1	Gelet op bovenstaande, zal de rechtbank het beroep gegrond verklaren en het bestreden besluit vernietigen.


7.2	De rechtbank heeft onderzocht of finale geschilbeslechting mogelijk is, maar ziet daartoe onvoldoende aanleiding. Naar verwachting zal de actualisatie van de motivering enige tijd in beslag nemen en de uitkomst daarvan is ook onzeker. Verweerder zal dan ook worden opgedragen om een nieuw besluit op het bezwaar te nemen, met inachtneming van deze uitspraak. 


7.3 	Omdat de rechtbank het beroep gegrond verklaart, moet verweerder aan eiseres het door haar betaalde griffierecht vergoeden.


7.4 	 Eiseres heeft verzocht om vergoeding van reiskosten voor het bijwonen van de zitting. Deze reiskosten komen voor vergoeding in aanmerking. De rechtbank stelt deze kosten vast op € 55,80.



Beslissing



De rechtbank:



verklaart het beroep gegrond; 


vernietigt het bestreden besluit;


draagt verweerder op een nieuw besluit te nemen op het bezwaar met inachtneming van deze uitspraak;


draagt verweerder op het betaalde griffierecht van € 360,00 aan eiseres te vergoeden;


veroordeelt verweerder in de proceskosten van eiseres tot een bedrag van € 55,80.



Deze uitspraak is gedaan door mr. drs. K. Verschueren Msc., voorzitter en mr. T. Peters en mr. L.P. Hertsig, leden, in aanwezigheid van mr. W.J.C. Goorden, griffier, op 1 maart 2022 en openbaar gemaakt door middel van geanonimiseerde publicatie op www.rechtspraak.nl. De griffier is niet in de gelegenheid deze uitspraak mede te ondertekenen.


mr. drs. K. Verschueren, Msc., voorzitter.


Afschrift verzonden aan partijen op:



Rechtsmiddel

Tegen deze uitspraak kan binnen zes weken na de dag van verzending daarvan hoger beroep worden ingesteld bij de Afdeling bestuursrechtspraak van de Raad van State. 


Bijlage: wettelijk kader



Wet Natuurbescherming



Artikel 3.5




Het is verboden in het wild levende dieren van soorten, genoemd in bijlage IV, onderdeel a, bij de Habitatrichtlijn, bijlage II bij het Verdrag van Bern of bijlage I bij het Verdrag van Bonn, met uitzondering van de soorten, bedoeld in artikel 1 van de Vogelrichtlijn, in hun natuurlijk verspreidingsgebied opzettelijk te doden of te vangen.


Het is verboden dieren als bedoeld in het eerste lid opzettelijk te verstoren.


Het is verboden eieren van dieren als bedoeld in het eerste lid in de natuur opzettelijk te vernielen of te rapen.


Het is verboden de voortplantingsplaatsen of rustplaatsen van dieren als bedoeld in het eerste lid te beschadigen of te vernielen.


Het is verboden planten van soorten, genoemd in bijlage IV, onderdeel b, bij de Habitatrichtlijn of bijlage I bij het Verdrag van Bern, in hun natuurlijke verspreidingsgebied opzettelijk te plukken en te verzamelen, af te snijden, te ontwortelen of te vernielen.





Artikel 3.8




Gedeputeerde staten kunnen ontheffing verlenen van een of meer van de verboden, bedoeld in de artikelen 3.5 en 3.6, tweede lid, ten aanzien van dieren of planten van daarbij aangewezen soorten, dan wel ten aanzien van de voortplantingsplaatsen, rustplaatsen of eieren van dieren van daarbij aangewezen soorten.


Provinciale staten kunnen bij verordening vrijstelling verlenen van een of meer van de verboden, bedoeld in de artikelen 3.5 en 3.6, tweede lid, ten aanzien van dieren of planten van daarbij aangewezen soorten, dan wel ten aanzien van de voortplantingsplaatsen, rustplaatsen of eieren van dieren van daarbij aangewezen soorten.


Onze Minister kan ontheffing of vrijstelling verlenen van een of meer van de verboden, bedoeld in artikel 3.6, eerste lid, of van regels gesteld krachtens artikel 3.7, ten aanzien van dieren of planten van daarbij aangewezen soorten, dan wel ten aanzien van de voortplantingsplaatsen, rustplaatsen of eieren van dieren van daarbij aangewezen soorten.


Bij de algemene maatregel van bestuur, bedoeld in artikel 3.7, eerste lid, kan worden bepaald dat gedeputeerde staten ontheffing kunnen verlenen, of dat provinciale staten bij verordening vrijstelling kunnen verlenen, van bij de maatregel aangewezen regels.


Een ontheffing of een vrijstelling wordt uitsluitend verleend, indien is voldaan aan elk van de volgende voorwaarden:




er bestaat geen andere bevredigende oplossing;


zij is nodig:



1°.in het belang van de bescherming van de wilde flora of fauna, of in het belang van de instandhouding van de natuurlijke habitats;
2°.ter voorkoming van ernstige schade aan met name de gewassen, veehouderijen, bossen, visgronden, wateren of andere vormen van eigendom;
3°.in het belang van de volksgezondheid, de openbare veiligheid of andere dwingende redenen van groot openbaar belang, met inbegrip van redenen van sociale of economische aard en met inbegrip van voor het milieu wezenlijke gunstige effecten;
4°.voor onderzoek en onderwijs, repopulatie of herintroductie van deze soorten, of voor de daartoe benodigde kweek, met inbegrip van de kunstmatige vermeerdering van planten, of
5°.om het onder strikt gecontroleerde omstandigheden mogelijk te maken op selectieve wijze en binnen bepaalde grenzen een beperkt, bij de ontheffing of vrijstelling vastgesteld aantal van bepaalde dieren van de aangewezen soort te vangen of onder zich te hebben, onderscheidenlijk een beperkt bij de ontheffing of vrijstelling vastgesteld aantal van bepaalde planten van de aangewezen soort te plukken of onder zich te hebben;

er wordt geen afbreuk gedaan aan het streven de populaties van de betrokken soort in hun natuurlijke verspreidingsgebied in een gunstige staat van instandhouding te laten voortbestaan.
6. De verboden, bedoeld in de artikelen 3.5 en 3.6 zijn niet van toepassing op handelingen ten aanzien waarvan bij of krachtens enige wettelijke bepaling een besluit is vereist, indien bij of krachtens die wet is bepaald dat het desbetreffende besluit de handelingen uitsluitend toelaat indien is voldaan aan de voorwaarden, bedoeld in het vijfde lid.
7. De verboden, bedoeld in de artikelen 3.5 en 3.6, tweede lid, zijn niet van toepassing op:

a. handelingen ter uitvoering van een instandhoudingsmaatregel of een passende maatregel als bedoeld in artikel 2.2, en
b. handelingen die zijn beschreven in en worden verricht overeenkomstig een beheerplan als bedoeld in artikel 2.3, eerste lid, een plan of een programma als bedoeld in artikel 2.3, vijfde lid, of een programma als bedoeld in artikel 1.13, eerste, zevende of achtste lid, indien:
1°.ten aanzien van het beheerplan, het plan of het programma, althans het onderdeel dat betrekking heeft op de desbetreffende handelingen, is voldaan aan het in het vijfde lid bepaalde ten aanzien van ontheffingen en vrijstellingen, en
2°.het bestuursorgaan dat het beheerplan, het plan of het programma heeft vastgesteld tevens bevoegd is voor de verlening van een ontheffing, onderscheidenlijk vrijstelling als bedoeld in het eerste, onderscheidenlijk tweede lid voor dergelijke handelingen, of, als dat niet het geval is, het beheerplan, het plan of het programma is vastgesteld in overeenstemming met het bestuursorgaan dat bevoegd is voor de verlening van de ontheffing, onderscheidenlijk vrijstelling.




Artikel 3.10


1. Onverminderd artikel 3.5, eerste, vierde en vijfde lid, is het verboden:


in het wild levende zoogdieren, amfibieën, reptielen, vissen, dagvlinders, libellen en kevers van de soorten, genoemd in de bijlage, onderdeel A, bij deze wet, opzettelijk te doden of te vangen;


de vaste voortplantingsplaatsen of rustplaatsen van dieren als bedoeld in onderdeel a opzettelijk te beschadigen of te vernielen, of



vaatplanten van de soorten, genoemd in de bijlage, onderdeel B, bij deze wet, in hun natuurlijke verspreidingsgebied opzettelijk te plukken en te verzamelen, af te snijden, te ontwortelen of te vernielen.


2. Artikel 3.8, met uitzondering van het derde en vierde lid, is van overeenkomstige toepassing op de verboden, bedoeld in het eerste lid, met dien verstande dat, in aanvulling op de redenen, genoemd in het vijfde lid, onderdeel b, de noodzaak voor de ontheffing of vrijstelling ook verband kan houden met handelingen:


in het kader van de ruimtelijke inrichting of ontwikkeling van gebieden of van kleinschalige bouwactiviteiten, met inbegrip van het daarop volgende gebruik van het gebied of het gebouwde;


ter voorkoming van schade of overlast, met inbegrip van schade aan sportvelden, schietterreinen, industrieterreinen, kazernes, of begraafplaatsen;


ter beperking van de omvang van de populatie van dieren, in verband met door deze dieren ter plaatse en in het omringende gebied veelvuldig veroorzaakte schade of in verband met de maximale draagkracht van het gebied waarin de dieren zich bevinden;


ter voorkoming of bestrijding van onnodig lijden van zieke of gebrekkige dieren;


in het kader van bestendig beheer of onderhoud in de landbouw of bosbouw;


in het kader van bestendig beheer of onderhoud aan vaarwegen, watergangen, waterkeringen, waterstaatswerken, oevers, vliegvelden, wegen, spoorwegen of bermen, of in het kader van natuurbeheer;


in het kader van bestendig beheer of onderhoud van de landschappelijke kwaliteiten van een bepaald gebied;


in het algemeen belang, of


bestendig gebruik.


3. De verboden, bedoeld in het eerste lid, onderdelen a, en b, zijn niet van toepassing op de bosmuis, de huisspitsmuis en de veldmuis voor zover deze dieren zich in of op gebouwen of daarbij behorende erven of roerende zaken bevinden.



Artikel 3.12




Er zijn faunabeheereenheden die voor hun werkgebied een faunabeheerplan vaststellen. Het duurzaam beheer van populaties van in het wild levende dieren, de bestrijding van schadeveroorzakende dieren door grondgebruikers en de uitoefening van de jacht geschieden overeenkomstig het faunabeheerplan.


Een faunabeheereenheid heeft de rechtsvorm van een vereniging met volledige rechtsbevoegdheid of een stichting. In het bestuur van een faunabeheereenheid zijn in ieder geval de jachthouders uit het werkgebied van de faunabeheereenheid en maatschappelijke organisaties die het doel behartigen van een duurzaam beheer van populaties van in het wild levende dieren in de regio waartoe het werkgebied van de faunabeheereenheid behoort, vertegenwoordigd. Op uitnodiging van het bestuur van de faunabeheereenheid kunnen vertegenwoordigers van andere dan de in de tweede volzin bedoelde maatschappelijke organisaties en wetenschappers op het gebied van faunabeheer deelnemen aan de vergaderingen van het bestuur en het bestuur adviseren.


Faunabeheereenheden stellen een of meer faunabeheerplannen vast voor hun werkgebied. Ten aanzien van door Onze Minister vanwege de omvang van hun leefgebieden aangewezen diersoorten stellen de faunabeheereenheden, in wier werkgebied het leefgebied is gelegen, gezamenlijk een faunabeheerplan vast.


Onderdeel van het faunabeheerplan zijn passende en doeltreffende maatregelen ter voorkoming en bestrijding van schade aangericht door in het wild levende dieren.


Ten behoeve van een planmatige en doelmatige aanpak van het faunabeheer wordt het faunabeheerplan onderbouwd door trendtellingen van de populaties van in het wild levende dieren in het gebied waarop het faunabeheerplan van toepassing is.


Alvorens een faunabeheerplan vast te stellen, hoort de faunabeheereenheid de binnen haar werkgebied werkzame wildbeheereenheden over de inhoud van het plan.


Het faunabeheerplan behoeft de goedkeuring van gedeputeerde staten van de provincie waarin de faunabeheereenheid werkzaam is. Ingeval een gezamenlijk faunabeheerplan is vastgesteld door faunabeheereenheden in verschillende provincies, geschiedt de goedkeuring door gedeputeerde staten van de provincie waarin het leefgebied van de soort grotendeels is gelegen, in overeenstemming met gedeputeerde staten van de andere provincies waarin het leefgebied mede is gelegen. Een goedgekeurd faunabeheerplan wordt openbaar gemaakt door de betreffende faunabeheereenheid.


De faunabeheereenheid brengt jaarlijks verslag uit van de uitvoering van het faunabeheerplan aan gedeputeerde staten van de provincie waarin de faunabeheereenheid werkzaam is.


Provinciale staten stellen bij verordening regels waaraan in hun provincie werkzame faunabeheereenheden en de door de faunabeheereenheid vastgestelde faunabeheerplannen voldoen. Deze regels kunnen in elk geval betrekking hebben op:




de omvang en begrenzing van het werkgebied van de faunabeheereenheid;


de aard, omvang en noodzaak van de op grond van het faunabeheerplan te verrichten handelingen waarvoor een ontheffing als bedoeld in artikel 3.17 wordt verleend of waartoe opdracht wordt verleend op grond van artikel 3.18;


de wijze waarop en de perioden waarin de handelingen, bedoeld in onderdeel b worden verricht, en


e vertegenwoordiging van maatschappelijke organisaties als bedoeld in het tweede lid in het bestuur van de faunabeheereenheid.


10. Het eerste lid is niet van toepassing op het beheer van populaties van exoten of verwilderde dieren en op de bestrijding van schadeveroorzakende exoten of verwilderde dieren.



Artikel 3.15




Bij algemene maatregel van bestuur kunnen vogels als bedoeld in artikel 3.1, eerste lid, en dieren van soorten als bedoeld in artikel 3.5, eerste lid, of 3.10, eerste lid, worden aangewezen, die niet in hun voortbestaan worden bedreigd of dat gevaar lopen, en die in het gehele land schade veroorzaken.


In zoverre in afwijking van de artikelen 3.3, tweede lid, 3.8, tweede lid, en 3.10, tweede lid, in samenhang met artikel 3.8, tweede lid, kan Onze Minister een vrijstelling van verboden als bedoeld in de artikelen 3.1, 3.2, tweede lid, 3.5, 3.6, tweede lid, en 3.10, eerste lid, verlenen voor de bestrijding door grondgebruikers van schadeveroorzakende vogels en dieren als bedoeld in het eerste lid.


Provinciale staten kunnen bij verordening vogels als bedoeld in artikel 3.1, eerste lid, en dieren van soorten als bedoeld in artikel 3.5, eerste lid of 3.10, eerste lid, aanwijzen die:



a. niet bij algemene maatregel van bestuur als bedoeld in het eerste lid, zijn aangewezen;
b. niet in hun voortbestaan worden bedreigd of dat gevaar lopen, en
c. in hun provincie schade veroorzaken.

4. Provinciale staten verlenen bij verordening een vrijstelling als bedoeld in artikel 3.3, tweede lid, 3.8, tweede lid, 3.10, tweede lid, in samenhang met artikel 3.8, tweede lid, voor de bestrijding van schadeveroorzakende vogels en dieren als bedoeld in het derde lid uitsluitend aan grondgebruikers.
5. De vrijstelling, bedoeld in het tweede en vierde lid, wordt verleend voor handelingen op door de grondgebruiker gebruikte gronden, dan wel in of aan door hem gebruikte opstallen, ter voorkoming van in het lopende of daarop volgende jaar dreigende schade op deze gronden, in of aan deze opstallen, of in het omringende gebied.
6. De schade, bedoeld in het tweede tot en met vijfde lid, heeft uitsluitend betrekking op:

a. door vogels veroorzaakte:
1°.belangrijke schade aan gewassen, vee, bossen, visserij of wateren, of
2°.schade aan flora of fauna;
b. door dieren van soorten als bedoeld in artikel 3.5, eerste lid, veroorzaakte:
1°.schade aan de wilde flora of fauna, of natuurlijke habitats, of
2°.ernstige schade aan met name de gewassen, veehouderijen, bossen, visgronden, wateren of andere vormen van eigendom, en
c. door dieren van soorten als bedoeld in 3.10, eerste lid, met uitzondering van soorten als bedoeld in artikel 3.5, eerste lid, veroorzaakte schade behorende tot bij de vrijstelling, bedoeld in het tweede lid, onderscheidenlijk de verordening, bedoeld in het vierde lid, omschreven categorieën van schade.

7. De grondgebruiker kan bij schriftelijke en gedagtekende toestemming de hem ingevolge het tweede tot en met vijfde lid toegestane handelingen door een wildbeheereenheid of anderen doen uitoefenen.
8. Alvorens Ons een voordracht tot vaststelling, wijziging of intrekking van een algemene maatregel van bestuur als bedoeld in het eerste lid te doen, overlegt Onze Minister met de gedeputeerde staten van de provincies over het ontwerp daarvan.



Omgevingsverordening Zeeland 2018



Artikel 6.5 

Het faunabeheerplan is gericht op het duurzaam beheer van in het wild levende dieren, met het oog op de belangen, bedoeld in artikel 3.3, vierde lid, onderdeel b, onder 1˚ tot en met 4˚, artikel 3.8, vijfde lid, onderdeel b, onder 1˚ tot en met 3˚ en artikel 3.10, tweede lid, onderdeel b tot en met h, van de wet, alsmede op de bestrijding van schadeveroorzakende dieren en de uitoefening van de jacht.




Artikel 6.6 

Het faunabeheerplan geldt voor ten minste 5000 hectare van het gehele werkgebied van de faunabeheereenheid.




Artikel 6.7 




In het faunabeheerplan wordt aangegeven dat het plan een geldigheidsduur van ten hoogste zes jaren heeft.


De faunabeheereenheid kan het faunabeheerplan gedeeltelijk wijzigen gedurende het in het eerste lid van dit artikel bedoelde tijdvak waarvoor het is vastgesteld.


Gedeputeerde staten kunnen op verzoek van de faunabeheereenheid de in het eerste lid van dit artikel bedoelde geldigheidsduur van het faunabeheerplan eenmaal met maximaal één jaar verlengen.





Artikel 6.8 

Een faunabeheerplan bevat ten minste de volgende gegevens:



de omvang van het werkgebied van de faunabeheereenheid;


een kaart waarop de begrenzing van het werkgebied van de faunabeheereenheid is aangegeven;


inzicht in de samenhang tussen de jacht op de wildsoorten, het beheren van de populaties van in het wild levende dieren en het bestrijden van schade door deze dieren.





Artikel 6.9 

In aanvulling op artikel 6.8 bevat een faunabeheerplan, indien sprake is van duurzaam beheer van populaties:



een beschrijving van het planmatig, gecoördineerd en duurzaam beheer van populaties en de bestrijding van schade op basis van ontheffingen van in het wild levende dieren;


kwantitatieve gegevens over de populatie van de diersoorten ten aanzien waarvan een duurzaam beheer noodzakelijk wordt geacht, met inbegrip van gegevens over de aanwezigheid van de populaties in het betrokken gebied gedurende het jaar;


een onderbouwing van de noodzaak van een duurzaam beheer van de onder b bedoelde diersoorten, waaronder een onderbouwde verwachting van de belangen als bedoeld in artikel 3.3, vierde lid, onderdeel b. onder 1˚ tot en met 4˚, artikel 3.8, vijfde lid, onderdeel b, onder 1˚ tot en met 3˚, artikel 3.10, tweede lid, onderdeel b tot en met h en artikel 3.17, eerste lid van de wet die zouden worden geschaad indien niet tot beheer of schadebestrijding zou worden overgegaan;


een beschrijving van de mate waarin de in onderdeel c bedoelde belangen in de zes jaren voorafgaand aan het ter goedkeuring indienen van het faunabeheerplan zijn geschaad, inclusief de getroffen beheermaatregelen waaronder het naar soort onderscheiden aantal gedode dieren;


de huidige en gewenste stand van de in onderdeel b bedoelde diersoorten;


per diersoort een beschrijving van de aard, omvang en noodzaak van de handelingen die zullen worden verricht om de gewenste stand, bedoeld in onderdeel e, te bereiken;


per diersoort en gewas een beschrijving van de handelingen die in de periode, bedoeld in onderdeel d, zijn verricht om het schaden van de in onderdeel c bedoelde belangen te voorkomen, alsmede, voor zover daarover redelijkerwijs kwantitatieve gegevens beschikbaar zijn, een beschrijving van de effectiviteit van die handelingen;


een omschrijving van passende en doeltreffende preventieve maatregelen en de mate waarin deze


maatregelen moeten worden ingezet alvorens mag worden overgegaan tot schadebestrijding;


voor zover het plan betrekking heeft op het beheer van edelherten, damherten, reeën of wilde zwijnen, een beschrijving van het voedselaanbod, de relatie tussen dit voedselaanbod en de grootte van de populatie van de betrokken dieren alsmede de mogelijkheden van uitwisseling met aangrenzende terreinen;


een beschrijving van de plaatsen in het werkgebied van de faunabeheereenheid waar en de perioden in het jaar waarin de in onderdeel f bedoelde handelingen zullen plaatsvinden;


voor zover daarover kwantitatieve gegevens beschikbaar zijn, een onderbouwde inschatting van de


verwachte effectiviteit van de in onderdeel f bedoelde handelingen;


een beschrijving van de wijze waarop de effectiviteit van de voorgenomen handelingen zal worden bepaald;


informatie, op basis van gevalideerde (onderzoeks)gegevens en de daaruit voortvloeiende inzichten, waaruit blijkt dat een gunstige staat van instandhouding van de onder b bedoelde diersoorten wordt gewaarborgd.





Artikel 6.10 

In aanvulling op artikel 6.8 bevat een faunabeheerplan, indien sprake is van schadebestrijding op basis van vrijstellingen:



een beschrijving van de planmatige en gecoördineerde bestrijding van schadeveroorzakende dieren;


kwantitatieve gegevens over de populatie van de diersoorten ten aanzien waarvan sprake is van


schadebestrijding, met inbegrip van gegevens over de aanwezigheid van de populaties in het betrokken gebied gedurende het jaar;


per diersoort een beschrijving van de handelingen die binnen de looptijd van het voorgaande faunabeheerplan zijn verricht om het schaden van de in de betreffende vrijstelling bedoelde belangen te voorkomen, waaronder het, naar soort onderscheiden, aantal gedode dieren alsmede, voor zover daarover redelijkerwijs kwantitatieve gegevens beschikbaar zijn, een beschrijving van de effectiviteit van die handelingen.





Artikel 6.12 Goedkeuring faunabeheerplan




Teneinde voor goedkeuring als bedoeld in artikel 3.12, zevende lid, van de wet in aanmerking te komen, voldoet een faunabeheerplan aan de eisen die voortvloeien uit de wet en het in dit hoofdstuk bepaalde.


Het eerste lid is van overeenkomstige toepassing op een gedeeltelijke wijziging van het faunabeheerplan als bedoeld in artikel 6.7, tweede lid, en een verzoek als bedoeld in artikel 6.7, derde lid.





Artikel 6.18 Aanwijzing schadesoorten

Als schadesoorten in de provincie Zeeland worden aangewezen de soorten, genoemd in bijlage I bij deze verordening.




Artikel 6.19 Vrijgestelde handelingen




In afwijking van het bepaalde in artikel 3.1, vierde lid en artikel 3.5, tweede lid, van de wet is het aan


de grondgebruiker toegestaan om de in bijlage J bij deze verordening genoemde schadesoorten opzettelijk te (ver)storen op de door hem gebruikte gronden, dan wel in of aan door hem gebruikte opstallen, ter voorkoming van in het lopende of daarop volgende jaar dreigende schade op deze gronden, in of aan deze opstallen, of in het omringende gebied.


In afwijking van het bepaalde in artikel 3.1, eerste lid, van de wet is het aan de grondgebruiker toegestaan om de in bijlage K bij deze verordening genoemde schadesoorten opzettelijk te doden op de door hem gebruikte gronden, dan wel in of aan door hem gebruikte opstallen, ter voorkoming van in het lopende of daarop volgende jaar dreigende schade op deze gronden, in of aan deze opstallen, of in het omringende gebied.


De in het eerste en tweede lid van dit artikel bedoelde vrijstellingen gelden ten behoeve van de in bijlage J en K bij deze verordening bij de betreffende soort genoemde belangen, voor het hierin genoemde gebied, onder gebruik van de hierin genoemde middelen en onder de hierin genoemde voorschriften en beperkingen.







 Omdat de grondgebruikers vanaf die datum niet meer voor schadevergoeding in aanmerking komen.


 ECLI:NL:RVS:2018:1196


ECLI:NL:RVS:2018:2234  (https://pi.rechtspraak.minjus.nl/)

",Rechtbank Zeeland-West-Brabant,2022-03-01,2022-03-02,AWB- 21_2618,Uitspraak,,,Bestuursrecht,Eerste aanleg - meervoudig,"
NATUUR
","

Rechtspraak.nl

",NATUUR
788,ECLI:NL:RBOVE:2022:622,"











vonnis
RECHTBANK OVERIJSSEL


Team kanton en handelsrecht



Zittingsplaats Almelo



zaaknummer / rolnummer: C/08/268588 / HA ZA 21-298




Vonnis van 2 maart 2022




in de zaak van





          [eiser]
        ,
wonende te [woonplaats] ,
eiser,
advocaat mr. J.C. Wery te Enschede,



tegen



de besloten vennootschap met beperkte aansprakelijkheid


          [gedaagde]
        ,
gevestigd te [vestigingsplaats] ,
gedaagde,
advocaat mr. S.H. Eman te 's-Gravenhage.




Partijen zullen hierna [eiser] en [gedaagde] genoemd worden.





1De procedure

1.1.
Het verloop van de procedure blijkt uit:


het tussenvonnis van 6 oktober 2021;


productie 9 van [eiser] ;


de spreekaantekeningen van [gedaagde] ten behoeve van de mondelinge behandeling op 7 december 2021.





1.2.
De mondelinge behandeling heeft in verband met het coronavirus digitaal plaatsgevonden. Door de griffier zijn aantekeningen gemaakt. Ten slotte is vonnis bepaald.






2Waar gaat deze zaak over?

2.1.

        [eiser] heeft in 2019 een rechtszaak bij de rechtbank Oost-Brabant gevoerd, waarbij uiteindelijk mr. [A] van advocatenkantoor [gedaagde] hem juridisch heeft bijgestaan. Bij vonnis van 26 juni 2019 heeft de rechtbank de vorderingen van [eiser] afgewezen. 



2.2.

Tegen dat vonnis is door [eiser] geen hoger beroep ingesteld. De e-mail die  [gedaagde] op 24 september 2019 aan [eiser] stuurde, waarin hij werd gewezen op het naderend einde van de hoger beroepstermijn, is door [eiser] pas op  
28 september 2019, ná het verstrijken van die termijn gelezen. [eiser] stelt dat hij op geen enkel moment eerder door [gedaagde] deugdelijk (schriftelijk) is geïnformeerd over de termijn voor het instellen van hoger beroep, de voor- en nadelen en de slagingskans daarvan, zodat hij geen weloverwogen beslissing heeft kunnen nemen over het al dan niet instellen van hoger beroep. Daarmee handelt [gedaagde] in strijd met de verplichting  dat de advocaat zijn cliënt in staat te stellen goed en geïnformeerd te beslissen. [gedaagde] heeft daarmee volgens [eiser] een beroepsfout gemaakt. Hij vordert om [gedaagde] wegens tekortkoming in de nakoming van de opdracht tot juridische bijstandsverlening te veroordelen in de schade die hij daardoor heeft geleden,die door hem is begroot op € 57.396,59 te vermeerderen met de wettelijke rente. Daarnaast vordert [eiser] [gedaagde] te veroordelen in de buitengerechtelijke incassokosten en de proceskosten.




2.3.

        [gedaagde] betwist dat [A] is tekortgeschoten in de juridische dienstverlening en een beroepsfout heeft gemaakt. Als dat wel zo zou zijn heeft de tekortkoming voor [eiser] geen schade veroorzaakt en als er toch schade is moet die (gedeeltelijk) voor rekening van [eiser] blijven. [gedaagde] concludeert dan ook tot afwijzing van de vorderingen van [eiser] en vordert hem te veroordelen in de proceskosten te vermeerderen met de wettelijke rente en te nakosten.






3De beslissing samengevat

3.1.
Naar het oordeel van de rechtbank kan niet worden gezegd dat de [gedaagde] niet heeft gehandeld zoals een redelijk handelend en redelijk bekwaam advocaat behoorde te doen. In het licht van de adviezen die gedurende juridische dienstverlening door de advocaten van [gedaagde] zijn verschaft, de door [eiser] uitgesproken twijfels over een hoger beroepsprocedure en het verzoek van [eiser] om minder op schrift te gaan stellen om de advocaatkosten te drukken, is [gedaagde] niet tekort geschoten in de uitvoering van de opdracht tot juridische dienstverlening en is van een beroepsfout geen sprake. De rechtbank bespreekt hierna hoe zij tot dat oordeel is gekomen.






4De beoordeling
Het beoordelingskader

4.1.
Om te beoordelen of er door [gedaagde] een beroepsfout is gemaakt in de juridische dienstverlening aan [eiser] die tot aansprakelijkheid moet leiden, geldt de algemene maatstaf voor de beoordeling van beroepsfouten, namelijk of de beroepsbeoefenaar – in dit geval de advocaat – heeft gehandeld zoals een redelijk handelend en redelijk bekwaam advocaat op dat moment behoorde te doen. Het gaat erom wat op het moment van handelen redelijkerwijs van de advocaat verwacht mocht worden, niet of achteraf kan worden vastgesteld dat hij onjuist gehandeld heeft of de situatie verkeerd heeft beoordeeld. Wanneer op dat moment verschillende handelwijzen verdedigbaar waren, maakt de advocaat geen beroepsfout als hij een daarvan kiest, ook niet als achteraf blijkt dat een andere handelwijze beter was geweest. Het is mogelijk dat hij dan achteraf vaststelt dat hij beter anders had kunnen handelen, en dat hij daarom reden heeft om excuses aan te bieden, maar dat betekent niet dat hij een verwijtbare fout gemaakt heeft en evenmin dat hij de daardoor veroorzaakte schade moet vergoeden.



Wat is er gebeurd?




4.2.

        [gedaagde] betwist een beroepsfout te hebben gemaakt bij de juridische dienstverlening aan [eiser] . Zij stelt zich op het standpunt dat het verloop van de mondelinge behandeling bij de rechtbank Oost-Brabant en de daarbij door de rechter uitgesproken voorlopige conclusies van de rechtbank tijdens de schorsing van die mondelinge behandeling en na afloop daarvan met [eiser] zijn besproken. Op grond van de uitlatingen van de rechter was op dat moment al duidelijk dat de vorderingen niet zouden worden toegewezen. [eiser] gaf volgens [gedaagde] toen aan dat hij geen hoger beroep wenste in te stellen, omdat zijn echtgenote gezondheidsklachten had en de hele procedure hem zwaar gevallen was. Bovendien vond [eiser] de procedure (te) prijzig. Vervolgens stelt [gedaagde] op 28 juni 2019 het vonnis van 26 juni 2019 aan [eiser] te hebben gestuurd, waarna op 2 juli 2019 (telefonisch) overleg heeft plaatsgevonden tussen [eiser] en mr. [A] . Tijdens dit overleg zijn de kansen en risico’s voor een eventuele hoger beroepsprocedure (nogmaals) uitgebreid besproken, ook is de termijn voor het instellen van hoger beroep besproken, zo stelt [gedaagde] . [eiser] was in de visie van [gedaagde] wel degelijk in staat een weloverwogen keuze te maken over het al dan niet instellen van hoger beroep. Dit geldt volgens [gedaagde] temeer nu [eiser] voorafgaand aan het aanhangig maken van de procedure in eerste aanleg herhaaldelijk, zowel schriftelijk als mondeling, op de kansen en risico’s van de zaak is gewezen. Hij was dan ook op de hoogte van de risico’s van de zaak en het was dan ook niet noodzakelijk deze schriftelijk nogmaals toe te sturen aan [eiser] . Dit temeer omdat [eiser]  [gedaagde] xpliciet had verzocht om - in verband met de kosten - geen lange e-mails te sturen.



4.3.
Tijdens de mondelinge behandeling van de zaak tegen [gedaagde] bij de rechtbank Overijssel heeft [eiser] gezegd dat de procedure bij de rechtbank Oost-Brabant hem destijds inderdaad zwaar is gevallen en dat hij toen emotioneel was, maar hij heeft ontkend na de zitting te hebben gezegd dat hij zeker geen hoger beroep zou instellen. [eiser] betwist dat het vonnis, een mogelijk hoger beroep en de kansrijkheid daarvan nadien – telefonisch op 2 juli 2019, of op enig ander moment – mondeling of schriftelijk met hem zijn besproken. Pas in de mail van 24 september 2019, brengt [gedaagde] dit volgens [eiser] ter sprake:








4.4.

Deze mail heeft [eiser] pas op 28 september 2019 onder ogen gekregen. De termijn om hoger beroep in te stellen was toen al verstreken. Volgens [eiser] is het nalaten om dergelijke belangrijke informatie niet (eerder) met hem te bespreken en op schrift te stellen een beroepsfout. Hij verwijst in dat kader onder meer naar een tuchtrechtelijke uitspraak van het Hof van Discipline (ECLI:NL:TAHVD:2020:192), waarin het Hof van Disicpline in rechtsoverweging 3.17 oordeelt:

‘Het hof stelt vast dat (…) een bespreking (…) heeft plaatsgevonden. Partijen


Verschillen (…) van mening over de inhoud van het toen besprokene. Klagers


betwisten immers de inhoud van het besprekingsverslag. Het hof laat evenwel in het


midden of verweerder zijn advies (…) nu wel of niet heeft heroverwogen en of hij klagers een nieuw advies heeft gegeven en daarbij heeft gewezen op het procesrisico en de kosten. Het had namelijk op de weg van verweerder gelegen om zijn advies naar aanleiding van de gestelde vragen (…) schriftelijk vast te leggen richting klagers. Klagers vragen in die e-mails aan het slot ook nadrukkelijk om zijn visie. Een advocaat dient voor zijn cliënt belangrijke informatie, feiten en afspraken schriftelijk te bevestigen om onduidelijkheden en misverstanden te voorkomen (zie regel 8 van de Gedragsregels 1992 en regel 16 van de Gedragsregels 2018). De onduidelijkheid over (de inhoud van) het (al dan niet) gegeven advies op de gestelde vragen komt voor rekening en risico van verweerder. Aldus heeft verweerder niet gehandeld met de zorgvuldigheid die van een redelijk bekwame en redelijke handelende advocaat in de gegeven omstandigheden mag worden verwacht’.





4.5.
Uit de mail van [eiser] van 28 september 2019 blijkt dat [eiser] zich de door [gedaagde] in de mail van 24 september 2019 beschreven gang van zaken niet kan herinneren:








4.6.

        [gedaagde] reageert hierop in een mail van 30 september 2019:














Advisering tijdens een telefoongesprek op 2 juli 2019




4.7.

Het telefonisch onderhoud waarnaar wordt verwezen, heeft volgens [gedaagde] plaatsgevonden op 2 juli 2019. Tijdens de mondelinge behandeling heeft           mr. [A] verklaard dat hij zich het gesprek nog kan herinneren. Bij dat gesprek heeft [eiser] volgens mr. [A] te kennen gegeven dat hij nog steeds ontstemd was over het verloop van de zitting omdat hij geen gelegenheid had gehad om alle punten te weerleggen en hij gaf aan dat het voor hem toch nog niet zeker was of hij in hoger zou gaan. Mr. [A] stelt toen te hebben gezegd dat dat ook niet hoeft, omdat de appeltermijn 3 maanden is. Daarbij stelt mr. [A] te hebben gezegd dat het voldoende is als hij kort voor het verstrijken van de termijn zou horen of [eiser] hoger beroep wil instellen of niet. 
Hoewel [eiser] al op 28 september 2019 wist dat de appeltermijn was verstreken, heeft hij [gedaagde] pas op 18 mei 2020 aansprakelijk gesteld. Hij heeft niet binnen bekwame tijd geprotesteerd en volgens [gedaagde] haar daarmee in haar bewijspositie geschaad. Zo was in mei 2020 bij de provider geen beloverzicht meer beschikbaar waarmee [gedaagde] kan aantonen dat het telefoongesprek op 2 juli 2019 heeft plaatsgevonden, omdat in het door [gedaagde] gebruikte VOICE-IP-systeem maar tot drie maanden terug een overzicht van in- en uitgaande gesprekken is te achterhalen. Overigens wordt het bewijs wel geleverd door het urenoverzicht waaruit blijkt dat [gedaagde] op 2 juli 2019 vijftien minuten telefonisch contact heeft gehad met [eiser] , zo stelt [gedaagde] .




4.8.


          [eiser] betwist dat het gesprek heeft plaatsgevonden en stelt dat bewijs daarvan ontbreekt. Het urenoverzicht van [gedaagde] waaruit volgens [gedaagde] zou moeten blijken dat dit gesprek wel degelijk heeft plaatsgevonden en 
15 minuten heeft geduurd, levert volgens [eiser] geen bewijs op, omdat het telefoongesprek waarschijnlijk pas achteraf in het systeem is gezet. Ook is [gedaagde] niet in staat gebleken om met gegevens van haar telefoonprovider aan te tonen dat het gesprek heeft plaatsgevonden.




4.9.

De rechtbank stelt vast dat [eiser] [gedaagde] weliswaar pas op 18 mei 2020 aansprakelijk heeft gesteld voor schade voortvloeiend uit de in de ogen van [eiser] tekortschietende juridische dienstverlening van [gedaagde] , maar dat [eiser] wel meteen op 28 september 2019 [gedaagde] op dat tekortschieten heeft aangesproken. Naar het oordeel van de rechtbank had [gedaagde] op dat moment kunnen en moeten realiseren dat zij in de toekomst wellicht bewijs zou dienen te leveren van handelingen die zij in het kader van de juridische bijstand voor [eiser] heeft verricht. Op dat moment had [gedaagde] nog wel aan de gegevens van de telefoonprovider kunnen komen, waarmee zij het plaatsvinden van het telefoongesprek had kunnen aantonen. [gedaagde] werpt de bewijsnood waarin zij terecht is gekomen, dan ook ten onrechte aan [eiser] tegen. Op de urendeclaratie waaruit volgens [gedaagde] blijkt dat het bewuste telefoongesprek heeft plaatsgevonden, staat inderdaad op 
2 juli 2019 een telefoongesprek met [eiser] vermeld. Als declaratiedatum voor dit gesprek (tegen een tarief van € 0,00) staat 30 december 2019 vermeld. Nadat [gedaagde] daartoe na de mondelinge behandeling in de gelegenheid is gesteld, heeft zij niet kunnen aantonen wanneer het telefoongesprek in het urendeclaratiesysteem van het kantoor is gezet. Maar het is niet aan [gedaagde] om te bewijzen dat het gesprek niet, zoals [eiser] suggereert, achteraf in het systeem is gezet. Integendeel, op grond van de de hoofdregel van artikel 150 Rv rust op [eiser] de verplichting om aannemelijk te maken en bij betwisting te bewijzen dat het telefoongesprek pas achteraf, na 28 september 2019, in het urenregistratiesysteem is opgenomen. 
De rechtbank gaat er dus vanuit dat [gedaagde] niet kan bewijzen dat het telefoongesprek op 2 juli 2019 heeft plaatsgevonden en dat [eiser] niet kan bewijzen dat het telefoongesprek pas achteraf in het systeem is vermeld. 




Is sprake van een beroepsfout?




4.10.
Tijdens de mondelinge behandeling is namens [eiser] betoogd dat hij op een aantal momenten nadat mr. [A] de zaak van mr. [B] had overgenomen, van hem een procesadvies had verwacht. Te meer daar de in de door mr. [A] uitgebrachte dagvaarding schadevergoeding en niet langer nakoming werd gevorderd. Volgens [eiser] is het te kort door de bocht om te stellen dat de procesadviezen van mr. [B] voldoende waren om de proceskansen in te schatten. Het feit dat daadwerkelijk tot dagvaarden is overgegaan, geeft volgens hem aan dat er wel degelijk slagingskansen waren. Van mr. [A] had volgens [eiser] , onder verwijzing naar de tuchtrechtspraak, schriftelijk procesadvies mogen worden verwacht.



4.11.
De rechtbank merkt op dat juist ter voorkoming van een geschil zoals in deze zaak aan de orde, in de 16e regel van de Gedragsregels advocatuur van de orde van Advocaten is bepaald:



4.12.
	Uit het dossier blijkt dat het contact tussen [gedaagde] en [eiser] in eerste instantie wel degelijk schriftelijk, met name per e-mail, plaatsvond, maar dat dit later minder het geval was. Zo ontbreekt, op de e-mail van [gedaagde] aan [eiser] van 24 september 2019 na, in het dossier correspondentie over het verloop van de mondelinge behandeling, de inhoud van het vonnis en advisering over het al dan niet instellen van hoger beroep. Het gevolg hiervan is dat [gedaagde] mogelijk strikt genomen heeft gehandeld in strijd met de Gedragsregels advocatuur, wat tuchtrechtelijke consequenties kan hebben, zoals blijkt uit de door [eiser] genoemde tuchtrechtelijke uitspraak van het Hof van Discipline. Een tuchtrechtelijk oordeel dat sprake is geweest van handelen in strijd met de Gedragsregels advocatuur kan in een civielrechtelijke procedure een aanwijzing vormen dat sprake is van een beroepsfout, maar er kunnen redenen zijn om anders te oordelen. Het ligt dan voor de hand dat de civiele rechter motiveert waarom hij anders oordeelt dan de tuchtrechter. In dit geval is van een tuchtrechtelijke veroordeling van een van de advocaten van [gedaagde] in het kader van de aan [eiser] verleende juridische dienstverlening geen sprake. De door [eiser] aangehaalde tuchtrechtelijke uitspraak ziet op een andere zaak, waarbij [gedaagde] niet was betrokken.



4.13.
De rechtbank stelt vast dat het schriftelijk vastleggen van belangrijke (proces)informatie niet een doel op zich is. In het oog moet worden gehouden dat daarmee onder meer misverstanden voorkomen moeten worden en om het nemen van weloverwogen beslissingen door de cliënt mogelijk te maken. 



4.14.
Dat in een later stadium door [gedaagde] minder op schrift is gesteld is naar het oordeel van de rechtbank te herleiden naar en te verklaren door het door [gedaagde] gestelde en niet weersproken verzoek van [eiser] om de correspondentie kort te houden om zo de advocaatkosten te drukken. De vraag is of [gedaagde] door tegemoet te komen aan de wens van [eiser] , hem daarmee heeft geschaad in zijn mogelijkheid om een weloverwogen beslissing te nemen over het al dan niet instellen van hoger beroep. Naar het oordeel van de rechtbank is dat niet het geval. 



4.15.

Uit het dossier blijkt dat met name mr. [B] , die [eiser] namens [gedaagde] bijstond voordat mr. [A] haar verving, een uitvoerige mailwisseling met [eiser] heeft gehad. Zo schrijft zij bijvoorbeeld op 23 januari 2017:

‘Hierbij doe ik u namens mevrouw [B] de concept-dagvaarding toekomen. Graag vernemen wij uw op- en/of aanmerkingen. Hieronder zal ik de dagvaarding toelichten en u mede namens mevrouw [B] (nogmaals) wijzen op de risico’s die zijn verbonden aan deze zaak en de procedure.


(..)


In deze zaak kan het voor u nadelig uitpakken dat er geen schriftelijke overeenkomst is die invulling geeft aan de rechtsverhouding tussen u en [D] . Ik wil u er dan ook uitdrukkelijk op wijzen dat er het risico bestaat dat de rechtbank mijn standpunt niet overneemt en oordeelt dat geen aanvullende overeenkomst is ontstaan en dat de oorspronkelijke overeenkomst [D] niet verplicht om uw website over te zetten op [E] (…)’.




En op 2 maart 2017 schrijft mr. [B] :

‘(…) U hebt mij gevraagd u in verband met de kosten geen uitgebreide e-mails toe te zenden. Ik ben daar echter toe genoodzaakt, doordat u ieder standpunt in twijfel trekt. Bovendien kost het mij veel tijd om uw reacties, vaak pagina’s lang, te bestuderen. Dit heeft uiteraard invloed op de kosten.


Om de zaak voor u duidelijk te maken en u in de gelegenheid vragen te stellen, hebben wij 10 februari 2017 op ons kantoor met elkaar gesproken. Mevrouw [C] was daarbij aanwezig. Tijdens dit gesprek hebben mevrouw [C] en ik uw juridische optie geschetst. Aan het einde van het gesprek gaf u aan dat onze standpunten helder waren en dat u de benodigde gegevens zou verzamelen. Uit uw e-mail d.d. 23 februari maak ik echter op dat u van mij verwacht, dat ik voor u een dagvaarding opstel, waarvan de ingenomen standpunten niet zijn onderbouwd met stukken dan wel niet in overeenstemming zijn met de juridische mogelijkheid die u thans hebt. Ik wil u hierbij berichten dat ik enkel een dagvaarding zal indienen die naar mijn beoordeling juridisch juist is.


De afgelopen tijd krijg ik, mede vanwege uw e-mails, sterk de indruk dat u geen vertrouwen hebt in ons juridische kunde. Uiteraard staat het u volledig vrij u tot een advocaat te wenden die de dagvaarding zal opstellen en indienen op de wijze zoals u wenst (…)’.





4.16.
Naar het oordeel van de rechtbank is het niet zo dat de procesadviezen die mr. [B] heeft gegeven na het overnemen van de zaak door mr. [A] geen waarde meer hadden. Dat mr. [A] de dagvaarding heeft moeten aanpassen omdat de dagvaarding na overdracht van de website door [eiser] aan een ander niet langer gebaseerd kon worden op nakoming, maar dat schadevergoeding werd gevorderd, maakt dat niet anders omdat de zaak in de kern hetzelfde bleef. Anders dan [eiser] lijkt te suggereren is het niet zo dat de beslissing om daadwerkelijk de procedure bij de rechtbank Oost-Brabant te gaan voeren betekent dat de zaak dus kansrijk was. Gezien de uitvoerige mailwisseling waarvan de rechtbank slechts enkele alinea’s heeft weergegeven, waarin mr. [B] haar aarzelingen formuleerde, had het voor [eiser] duidelijk moeten zijn dat [gedaagde] bepaald niet vond dat hij een ijzersterke zaak had en dat de zaak juist op zijn aandringen toch aanhangig is gemaakt. Los daarvan betekent het feit dat [gedaagde] de procedure in eerste aanleg voor [eiser] aanhangig heeft gemaakt nog niet dat een hoger beroepsprocedure kansrijk zou zijn geweest.



4.17.
Ook is het niet zo dat mr. [A] helemaal geen procesadviezen meer heeft gegeven. Uit overweging 4.4 volgt naar het oordeel van de rechtbank dat [eiser] erkent dat de mogelijkheid van het in hoger beroep opkomen tegen een voor [eiser] negatief vonnis van de rechtbank Oost-Brabant in ieder geval tijdens de zittingsdag onderwerp van gesprek tussen [eiser] en mr. [A] is geweest. De inhoud van de mail van [gedaagde] van 24 september 2019 (zie eveneens 4.4.) ligt in lijn met de twijfel over het al dan niet instellen van hoger beroep waarvan [eiser] heeft erkend dat hij die tijdens de zittingsdag in Oost-Brabant heeft gevoeld en uitgesproken. [gedaagde] had op dat moment, nog vóór het verstrijken van de appeltermijn, ook geen reden om beschrijving van de gang van zaken vanaf het moment van de mondelinge behandeling in haar voordeel de wijzigen. De rechtbank heeft dan ook geen redenen om eraan te twijfelen dat toen de mogelijkheid van hoger beroep en de beroepstermijn is besproken, dat [gedaagde] het initiatief om aan te geven of hoger beroep ingesteld moest worden aan [eiser] is gelaten (en dat [eiser] is gevraagd dat medio september 2019 te doen). Niet alleen omdat dit strookt met de gemoedstoestand van [eiser] , maar ook omdat het nu eenmaal aan de cliënt en niet aan de advocaat is om daarover te beslissen. 



4.18.
Een andere reden om niet aan te nemen dat [eiser] niet door [gedaagde] over de beroepstermijn is geïnformeerd, is het feit dat [eiser] daar na de ontvangst van het vonnis op 28 juni 2019 niet naar heeft geïnformeerd. Dit had wel voor de hand gelegen, zeker als – zoals [eiser] stelt – het telefoongesprek op 2 juli 2019 niet heeft plaatsgevonden. Naar de rechtbank mag aannemen heeft [eiser] in de drie maanden die na de uitspraak waren verstreken voldoende tijd gehad om zijn gedachten over de zaak te ordenen. Als hij, zoals hij stelt, serieus overwoog en bereid was om een appelprocedure te voeren, had het voor de hand gelegen dat hij in die periode daarover contact had gezocht met [gedaagde] . Daar komt bij dat [gedaagde] weliswaar laat, maar nog wel tijdig op 24 september 2019, aan [eiser] een mail heeft gestuurd waarin hij nog eens werd herinnerd aan de mogelijkheid om in hoger beroep te gaan. Dat [eiser] deze mail pas 4 dagen later heeft gelezen, komt voor zijn rekening en risico. Dat [eiser] op 24 september 2019 ziek is thuisgekomen van de verjaardag van zijn kleinzoon, in bed is gekropen zonder zoals hij gewoonlijk doet zijn mail te lezen en ook de volgende dag nog ziek was, vormt geen afdoende verklaring en excuus voor het zo lang ongelezen en onbeantwoord laten van de mail. 



4.19.
Naar het oordeel van de rechtbank kan niet worden gezegd dat de [gedaagde] niet heeft gehandeld zoals een redelijk handelend en redelijk bekwaam advocaat behoorde te doen. Van [gedaagde] mocht worden verwacht dat zij het verzoek van [eiser] om minder op schrift te stellen om de kosten te drukken zou honoreren, zonder daarbij de belangen van [eiser] te schaden. In het licht van de adviezen die gedurende juridische dienstverlening door de advocaten van [gedaagde] zijn verschaft, de door [eiser] uitgesproken twijfels over een hoger beroepsprocedure, het verzoek van [eiser] om minder op schrift te gaan stellen om de advocaatkosten te drukken en de tijdige mail van 24 september 2019, is [gedaagde] niet tekort geschoten in de uitvoering van de opdracht tot juridische dienstverlening en is van een beroepsfout geen sprake. Van het schenden van de belangen van de belangen van haar cliënt is geen sprake. 



4.20.
Dit alles leidt ertoe dat de vorderingen van [eiser] worden afgewezen. 



4.21.

        [eiser] zal als de in het ongelijk gestelde partij in de proceskosten worden veroordeeld. De kosten aan de zijde van [gedaagde] worden begroot op:
- griffierecht		2.076,00
- salaris advocaat		2.228,00 (2,0 punt × tarief € 1.114,00)
Totaal	€ 	4.304,00





5De beslissing
De rechtbank


5.1.
wijst de vorderingen af,



5.2.
veroordeelt [eiser] in de proceskosten, aan de zijde van [gedaagde] tot op heden begroot op € 4.304,00, te vermeerderen met de wettelijke rente vanaf de dag na betekening van dit vonnis tot de dag van volledige betaling,



5.3.

veroordeelt [eiser] in de na dit vonnis ontstane kosten, begroot op € 163,00 aan salaris advocaat, te vermeerderen, onder de voorwaarde dat [eiser] niet binnen 
14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevonden, met een bedrag van € 85,00 aan salaris advocaat en de explootkosten van betekening van de uitspraak,




5.4.
verklaart dit vonnis wat betreft de kostenveroordeling uitvoerbaar bij voorraad.



Dit vonnis is gewezen door mr. U. van Houten en in het openbaar uitgesproken op 2 maart 2022.





type: 
coll:

",Rechtbank Overijssel,2022-03-02,2022-03-03,C/08/268588 / HA ZA 21-298,Uitspraak,,,Civiel recht,Eerste aanleg - enkelvoudig,"

Niet tekortgeschoten in de uitvoering van de opdracht tot juridische dienstverlening. Geen beroepsfout. 
Cliënt leest mail met herinnering aan hoger beroepstermijn pas ná verstrijken van die termijn. 
Naar het oordeel van de rechtbank kan niet worden gezegd dat de advocaat niet heeft gehandeld zoals een redelijk handelend en redelijk bekwaam advocaat behoorde te doen. In het licht van de adviezen die gedurende juridische dienstverlening door de advocaten van het kantoor zijn verschaft, de door de cliënt uitgesproken twijfels over een hoger beroepsprocedure en het verzoek van de cliënt om minder op schrift te gaan stellen om de advocaatkosten te drukken, is de advocaat niet tekort geschoten in de uitvoering van de opdracht tot juridische dienstverlening en is van een beroepsfout geen sprake.

","

Rechtspraak.nl

","Niet tekortgeschoten in de uitvoering van de opdracht tot juridische dienstverlening. Geen beroepsfout. 
Cliënt leest mail met herinnering aan hoger beroepstermijn pas ná verstrijken van die termijn. 
Naar het oordeel van de rechtbank kan niet worden gezegd dat de advocaat niet heeft gehandeld zoals een redelijk handelend en redelijk bekwaam advocaat behoorde te doen. In het licht van de adviez..."
789,ECLI:NL:RBMNE:2022:826,"

RECHTBANK MIDDEN-NEDERLAND


Zittingsplaats Utrecht



Bestuursrecht



zaaknummer: UTR 21/2030 


uitspraak van de enkelvoudige kamer van 3 maart 2022 in de zaak tussen

      [eiser] , uit [woonplaats] , eiser


en


het college van burgemeester en wethouders van de gemeente Baarn, verweerder
(gemachtigde: mr. M. Abdelkader Mohamed).




Procesverloop


In het besluit van 4 november 2020 (primair besluit) heeft verweerder aan eiser een last onder dwangsom opgelegd. Hij dient de overtreding van het bepaalde in artikel 2.1 eerste lid, onder a en c van de Wet algemene bepalingen omgevingsrecht (hierna: Wabo) op het perceel [adres] in [woonplaats] voor 1 februari 2021 te beëindigen en beëindigd te houden. Dat kan door het bijgebouw met een oppervlakte van 21,9 m2 en een hoogte van 2,54 m volledig te verwijderen en verwijderd te houden. Indien hij niet voor 1 februari 2021 aan de last voldoet verbeurt hij een dwangsom van € 1.500,00 per week met een maximum van € 15.000,00.



In het besluit van 30 maart 2021 (bestreden besluit) heeft verweerder het bezwaar van eiser tegen het primaire besluit ongegrond verklaard. Wel is de begunstigingstermijn verlengd en vastgesteld op zes weken na het nemen van de beslissing op het bezwaarschrift.



Eiser heeft tegen het bestreden besluit beroep ingesteld. 



Verweerder heeft een verweerschrift ingediend.



De rechtbank heeft het beroep op 25 november 2021 op zitting behandeld. Eiser is verschenen, bijgestaan door [A] . Verweerder heeft zich laten vertegenwoordigen door zijn gemachtigde en [B] .



De rechtbank heeft partijen bij schrijven van 2 februari 2022 laten weten dat de behandeling van de zaak zal worden voorgezet door een andere rechter dan de rechter die de zitting heeft geleid. Partijen hebben daartegen geen bezwaar gemaakt.





Overwegingen



Standpunten van partijen 

Tussen partijen is in geschil of verweerder terecht een last onder dwangsom heeft opgelegd omdat eiser zonder vergunning een bijgebouw zou hebben gerealiseerd.




Eiser heeft in zijn tuin een bouwwerk gerealiseerd met een oppervlakte van 21,9 m2. Het bouwwerk bestaat uit vier wanden met een overkapping. De overkapping bestaat uit lamellen die open en dicht gezet kunnen worden, met daar overheen een zeildoek. Eén van de wanden is ook de wand van de garage.
Het bouwwerk is voor 10,2 m2 op gronden met de bestemming ‘tuin’ gerealiseerd en voor 11,7 m2 op gronden met de bestemming ‘wonen’. 



Verweerder heeft zich op het standpunt gesteld dat sprake is van een gebouw, waarvoor een omgevingsvergunning vereist is. Nu eiser niet over een dergelijke vergunning beschikt en legalisering niet in de rede ligt heeft verweerder de last onder dwangsom opgelegd. Daarnaast gebruikt eiser de gronden in strijd met de bepalingen van het bestemmingsplan.



Eiser is het daar niet mee eens. Hij stelt dat er geen sprake is van een gebouw, nu hij het zeil heeft verwijderd. Voorts stelt hij dat het bouwwerk niet hoger is dan 2,5 m en dat er daarmee sprake is van een vergunningvrije pergola. Ook is er volgens hem binnen het bestemmingsplan nog ruimte om aanbouwen te realiseren.




Beoordeling door de rechtbank

De eerste vraag die de rechtbank moet beantwoorden, is of in dit geval sprake is van een overtreding.




Overtreding?

Op grond van artikel 2.1, eerste lid, aanhef en onder a en c, van de Wet algemene bepalingen omgevingsrecht (Wabo) is het verboden zonder omgevingsvergunning een project uit te voeren, voor zover dat geheel of gedeeltelijk bestaat uit het bouwen van een bouwwerk en het gebruiken van gronden of bouwwerken in strijd met een bestemmingsplan.
In het derde lid van dit artikel is bepaald dat bij algemene maatregel van bestuur kan worden bepaald dat met betrekking tot daarbij aangewezen activiteiten als bedoeld in het eerste lid in daarbij aangegeven categorieën gevallen, het in dat lid gestelde verbod niet geldt.



De vraag ligt voor of het gerealiseerde gebouw op grond van artikel 2 of 3 van bijlage II van het Besluit omgevingsrecht (verder: Bor) vergunningvrij is.




Artikel 2, derde lid, bijlage II Bor

Op grond van artikel 2, derde lid, van bijlage II van het Bor is geen omgevingsvergunning nodig voor een bijbehorend bouwwerk als dat voldoet aan de in dat artikel opgenomen voorwaarden. 
Voor deze zaak is van belang het bepaalde in dit artikel onder f, waarin is geregeld dat de oppervlakte van al dan niet met vergunning gebouwde bijbehorende bouwwerken in het bebouwingsgebied niet meer bedraagt dan:
2°. in geval van een bebouwingsgebied groter dan 100 m2 en kleiner dan of gelijk aan 300 m2: 50 m2, vermeerderd met 20% van het deel van het bebouwingsgebied dat groter is dan 100 m2.



Uit de tekeningen blijkt het volgende. Het bebouwingsgebied in deze zaak heeft een oppervlakte van 107 m2, waardoor er vergunningvrij 51 m2 aan bebouwing aanwezig mag zijn. In de voorliggende zaak is er, zonder het thans in geding zijnde bijgebouw van 21,9 m2, al 57,6 m2 aan bebouwing aanwezig. Het in geding zijnde bouwwerk kon dan ook niet vergunningvrij worden gerealiseerd.



Daarnaast heeft verweerder zich naar het oordeel van de rechtbank terecht op het standpunt gesteld dat het gebouw, gelet op de verschijningsvorm daarvan, niet als (vergunningvrij) tuinmeubilair, bijvoorbeeld een pergola, in de zin van artikel 2, tiende lid, van bijlage II van het Bor kan worden aangemerkt.




Artikel 3 bijlage II Bor

Ook op grond van het bepaalde in artikel 3, eerste lid, van bijlage II van het Bor kan sprake zijn van een vergunningvrij bouwwerk. Het moet dan in de eerste plaats gaan om een bouwwerk dat in overeenstemming is met het bestemmingsplan. De rechtbank ziet daarom aanleiding om nu te beoordelen of het gerealiseerde bouwwerk past in het bestemmingsplan.




Toets aan bestemmingsplan

In dit kader zal de rechtbank eerst beoordelen of  het bouwwerk als gebouw in de zin van het bestemmingsplan moet worden gezien. Ter plaatse is van kracht het bestemmingsplan Baarn Noord. In dit bestemmingsplan hebben de gronden waarop het bouwwerk is gerealiseerd deels de bestemming wonen en deels de bestemming tuin.



In artikel 1.38 van het bestemmingsplan is gebouw als volgt gedefinieerd:
“elk bouwwerk dat een voor mensen toegankelijke, overdekte, geheel of gedeeltelijk met wanden omsloten ruimte vormt”.
In artikel 1.9 van het bestemmingsplan is een ander bouwwerk gedefinieerd als
een bouwwerk, geen gebouw zijnde.



Uit de in het dossier aanwezige foto’s blijkt dat de constructie deels met wanden omsloten is. De stelling van eiser dat, nu de lamellen aan de bovenzijde zowel open als dicht kunnen staan, geen sprake is van een dak volgt de rechtbank niet. De Afdeling heeft eerder overwogen (zie bijvoorbeeld ABRvS 9 mei 2007 ECLI:NL:RVS:2007:BA4698) dat een dergelijke constructie als dak is aan te merken. 
Dit betekent dat het bouwwerk een gebouw in de zin van het bestemmingsplan is en niet als ander bouwwerk kan worden gezien.



De rechtbank zal vervolgens beoordelen of het bestemmingsplan het bouwen van het gebouw toestaat.



Een deel van het gebouwde staat op gronden met de bestemming Tuin.



Ingevolge de bouwregels, opgenomen in artikel 12.2 van het bestemmingsplan, mogen op 
de tot 'Tuin' bestemde gronden uitsluitend worden gebouwd andere bouwwerken ten dienste van de bestemming, onder nader genoemde voorwaarden.



Nu, zoals hiervoor is overwogen, sprake is van een gebouw en dus niet van een ander bouwwerk, laat het bestemmingsplan het bouwen daarvan op gronden met de bestemming Tuin niet toe.



Vervolgens dient te worden beoordeeld of het gebouw op gronden met de bestemming “wonen” is toegestaan.



15.2

Bouwregels
Op de tot 'Wonen' bestemde gronden mogen (voor zover in deze zaak van belang) uitsluitend worden gebouwd bouwwerken ten dienste van de bestemming, met dien verstande dat voor aanbouwen, uitbouwen, bijgebouwen en overkappingen de volgende regels gelden:
h.	de maximale gezamenlijke oppervlakte aan aanbouwen, uitbouwen, bijgebouwen en overkappingen buiten het bouwvlak bedraagt 50 m² per perceel, met dien verstande dat de gezamenlijke oppervlakte niet meer mag bedragen dan 50% van de oppervlakte van het achter de voorgevel van het hoofdgebouw en het verlengde daarvan gelegen bouwperceel, verminderd met de oppervlakte van het hoofdgebouw.



Uit de overgelegde tekeningen en situatieschetsen blijkt dat de oppervlakte aan bijgebouwen buiten het bouwvlak, maar op de bestemming wonen, 11,7 + 47,9  =59,6 m2 bedraagt. In deze berekening is het gedeelte van het in geding zijnde bijgebouw dat op de bestemming wonen staat al meegenomen.
De maximaal toegestane oppervlakte van 50 m2 aan bebouwing op de bestemming ‘wonen’ wordt wegens de realisering van het gebouw met 9,6 m2 overschreden. Reeds op grond van deze overschrijding staat vast dat het gebouw in strijd is met het bestemmingsplan. De vraag hoe de tweede volzin van artikel 15.2.2 onder h moet worden uitgelegd hoeft daarom voor de hier voorliggende rechtsvraag geen beantwoording meer. Toepassing van deze volzin zou hooguit tot een lager oppervlak aan toegestane bebouwing leiden. Nu eiser met zijn bebouwing het hogere aantal m2 uit de eerste volzin al overschrijdt, is al duidelijk dat er sprake is van strijd met het bestemmingsplan.



Vanwege de strijdigheid met het bestemmingsplan, kan het bouwwerk niet als vergunningvrij bouwwerk in de zin van artikel 3, bijlage II van het Bor worden aangemerkt.




Tussenconclusie

Het vorenstaande houdt in dat verweerder zich terecht op het standpunt heeft gesteld dat sprake is van een vergunningplichtig bouwwerk. Nu eiser niet over een omgevingsvergunning beschikt, is sprake van een overtreding.




Legalisering/belangenafweging

Als sprake is van een overtreding bestaat voor verweerder de beginselplicht tot handhaving, waaraan echter in de weg kan staan het concrete zicht op legalisatie dan wel onevenredigheid tussen de met handhaving te dienen belangen en de belangen van de betrokkene(n).



De rechtbank stelt vast dat om het bijgebouw te legaliseren, een omgevingsvergunning als bedoeld in artikel 2.1, eerste lid, aanhef en onder a en c, van de Wabo nodig is voor het bouwen en het gebruiken van gronden of bouwwerken in strijd met het bestemmingsplan. In een dergelijk geval is voor het bestaan van concreet zicht op legalisering ten minste vereist dat een aanvraag om een dergelijke omgevingsvergunning is ingediend. Niet is gebleken dat eiser voor dit specifieke bouwwerk een dergelijke aanvraag heeft ingediend. Eiser heeft in het verleden wel een omgevingsvergunning gevraagd voor een vergelijkbaar bouwplan. Deze aanvraag is afgewezen wegens strijd met het bestemmingsplan. Tegen dat besluit heeft eiser geen bezwaar gemaakt, zodat dat besluit in rechte vast staat. Naar het oordeel van de rechtbank kan onder deze omstandigheden geen concreet zicht op legalisering van het bijgebouw worden aangenomen. 



Nu eiser ook geen bijzondere omstandigheden heeft aangevoerd op basis waarvan verweerder had moeten afzien van handhaving is de rechtbank van oordeel dat verweerder terecht een last onder dwangsom heeft opgelegd. Eiser heeft geen gronden aangevoerd tegen de hoogte van de dwangsom, zodat dit aspect niet hoeft te worden besproken.



Gelet op het hiervoor overwogene is het beroep ongegrond. Er bestaat daarom geen reden voor een proceskostenveroordeling.





Beslissing


De rechtbank:



- verklaart het beroep ongegrond;



Deze uitspraak is gedaan door mr. E.M. van der Linde, rechter, in aanwezigheid van J. Fagel, griffier. De uitspraak is uitgesproken op 3 maart 2022 en zal openbaar worden gemaakt door publicatie op rechtspraak.nl.






De griffier is verhinderd 
deze uitspraak te ondertekenen









griffier


rechter








Een afschrift van deze uitspraak is verzonden aan partijen op:





Bent u het niet eens met deze uitspraak?
Als u het niet eens bent met deze uitspraak, kunt u een brief sturen naar de Afdeling bestuursrechtspraak van de Raad van State waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 6 weken na de dag waarop deze uitspraak is verzonden. U ziet deze datum hierboven.

",Rechtbank Midden-Nederland,2022-03-03,2022-03-03,UTR 21/2030,Uitspraak,,,Bestuursrecht; Omgevingsrecht,Eerste aanleg - enkelvoudig,"
Last onder dwangsom voor het verwijderen van een bijgebouw terecht opgelegd.
","

Rechtspraak.nl

",Last onder dwangsom voor het verwijderen van een bijgebouw terecht opgelegd.
790,ECLI:NL:CRVB:2022:398,"


202619 PW

Centrale Raad van Beroep
Enkelvoudige kamer











Uitspraak op het hoger beroep tegen de uitspraak van de rechtbank Rotterdam van 17 juli 2020, 19/6460 (aangevallen uitspraak)







Partijen:




        [appellante] te [woonplaats] (appellante)



het college van burgemeester en wethouders van Rotterdam (college)




Datum uitspraak: 1 maart 2022



PROCESVERLOOP



Namens appellante heeft mr. G. Grijs, advocaat, hoger beroep ingesteld.



Het college heeft een verweerschrift ingediend.



Onder toepassing van artikel 8:57, eerste lid, van de Algemene wet bestuursrecht (Awb) is een onderzoek ter zitting achterwege gebleven, waarna de Raad het onderzoek met toepassing van artikel 8:57, derde lid, van de Awb heeft gesloten.





OVERWEGINGEN


1. De Raad gaat uit van de volgende in dit geding van belang zijnde feiten en omstandigheden.



1.1.
Op 28 november 2017 heeft appellante een aanvraag ingediend om bijstand op grond van de Participatiewet (PW). Bij besluit van 1 februari 2018, na bezwaar gehandhaafd bij besluit van 17 mei 2018, heeft het college de aanvraag met toepassing van artikel 4:5, eerste lid, van de Awb buiten behandeling gesteld. Appellante heeft tegen het besluit van 17 mei 2018 beroep ingesteld.



1.2.
Op 5 februari 2018 heeft appellante weer een aanvraag om bijstand ingediend. Bij besluit van 15 maart 2018 heeft het college de aanvraag afgewezen, omdat appellante niet is verschenen op een gesprek. 



1.3.
Op 19 maart 2018 heeft appellante opnieuw een aanvraag om bijstand ingediend. Deze aanvraag heeft appellante op 27 maart 2018 schriftelijk ingetrokken in verband met afspraken voor werk in loondienst en het beginnen van een eigen bedrijf.



1.4.
Appellante heeft op 24 juli 2018 wederom een aanvraag om bijstand ingediend. Bij besluit van 16 augustus 2018 heeft het college de aanvraag met toepassing van artikel 4:5, eerste lid, van de Awb buiten behandeling gesteld. 



1.5.
Nadat appellante op 3 september 2018 opnieuw een aanvraag om bijstand had ingediend, heeft het college bij besluit van 1 november 2018 aan appellante bijstand toegekend met ingang van 3 september 2018. 



1.6.
Tijdens de behandeling van het beroep tegen het besluit van 17 mei 2018 bij de rechtbank Rotterdam op 14 november 2018 heeft het college toegezegd de aanvraag van 28 november 2017 alsnog in behandeling te zullen nemen, waarop het beroep door appellante is ingetrokken.



1.7.
Bij besluit van 18 juni 2019 heeft het college vervolgens de aanvraag om bijstand van appellante van 28 november 2017 afgewezen. Het college heeft aan de afwijzing ten grondslag gelegd dat appellante niet aannemelijk heeft gemaakt dat zij in de periode van 28 november 2017 tot en met 2 september 2018 in bijstandbehoevende omstandigheden verkeerde.



1.8.
Bij besluit van 9 december 2019 (bestreden besluit) heeft het college het bezwaar van appellante tegen het besluit van 18 juni 2019 gedeeltelijk gegrond verklaard. Het college heeft alsnog bijstand over de periode van 28 november 2017 tot en met 18 maart 2018 toegekend naar de norm voor een alleenstaande ouder. 

2. Bij de aangevallen uitspraak heeft de rechtbank het beroep tegen het bestreden besluit ongegrond verklaard. De rechtbank heeft vastgesteld dat nog in geschil is de periode van 19 maart 2018 tot en met 2 september 2018 (te beoordelen periode) en heeft overwogen dat appellante er niet in is geslaagd aannemelijk te maken dat zij in die periode in bijstandbehoevende omstandigheden verkeerde. Appellante heeft, ondanks de op haar rustende bewijslast, niet aannemelijk gemaakt op welke wijze zij en haar twee minderjarige kinderen in die periode in hun levensonderhoud hebben voorzien. De enkele stelling dat appellante zeer zuinig heeft geleefd en haar kinderen vaak bij hun vaders liet eten, heeft het college naar het oordeel van de rechtbank terecht onvoldoende geacht. Die stelling rijmt niet met de afschrijvingen op haar bankafschriften in de periode van 19 maart 2018 tot en met 2 september 2018 waarop is te zien dat appellante eten liet bezorgen, betalingen in horecagelegenheden deed en bestellingen deed bij internetwinkels. Verder heeft appellante in de te beoordelen periode twee periodes in Portugal verbleven. Er zijn geen verifieerbare gegevens ingebracht waaruit blijkt hoe de vliegtickets en het verblijf daar zijn betaald. De enkele verklaring van Portugese familieleden van appellante dat zij de vliegtickets contant hebben betaald bij het reisbureau en haar verblijf in Portugal hebben bekostigd, is niet verifieerbaar. Ook het betoog van appellante dat zij wegens het tijdsverloop na de behandeling in beroep bij de rechtbank op 14 november 2018 in bewijsnood verkeert, slaagt niet. Het college heeft, nadat hij tijdens de zitting bij de rechtbank op 14 november 2018 heeft toegezegd de aanvraag van 28 november 2017 alsnog in behandeling te zullen nemen, bij brieven van 12 december 2018, 28 februari 2019 en 7 maart 2019 informatie van appellante gevraagd om haar bijstandbehoevendheid te kunnen vaststellen. Op dat moment was minder dan een jaar verstreken. Dat is niet zodanig lang dat het voor appellante onmogelijk zou zijn om enig verifieerbaar bewijs voor haar stellingen te leveren.

3. Appellante heeft in hoger beroep aangevoerd dat de bijstandbehoevendheid over de te beoordelen periode voldoende aannemelijk is geworden. Zij heeft geleefd van toeslagen en heeft moeten aanschuiven bij anderen om te eten. Ook heeft appellante aangevoerd dat, nu er fouten zijn gemaakt bij de behandeling van haar aanvraag van 28 november 2017, een zwaardere onderzoeksplicht op het college rust en deze niet te lichtvaardig kan besluiten dat geen sprake was van bijstandbehoevendheid.

4. De Raad komt tot de volgende beoordeling.



4.1.
De gronden die appellante in hoger beroep heeft aangevoerd zijn in essentie een herhaling van wat zij in beroep heeft aangevoerd. De rechtbank is gemotiveerd op die gronden ingegaan. Appellante heeft geen redenen aangevoerd waarom de gemotiveerde weerlegging van die gronden in de aangevallen uitspraak onjuist dan wel onvolledig zou zijn. De Raad kan zich geheel vinden in het oordeel en de overwegingen van de rechtbank, zoals onder 2 weergegeven. Hij voegt daaraan nog toe dat niet valt in te zien dat appellante haar stelling dat haar minderjarige kinderen in de te beoordelen periode bij hun vaders aten en dat zij heeft geleefd van toeslagen en bij anderen heeft gegeten, niet meer kon onderbouwen door tijdsverloop. Geen grond bestaat voor het oordeel dat het college in de gegeven omstandigheden niet aan zijn onderzoeksplicht heeft voldaan en te lichtvaardig tot zijn besluitvorming is gekomen. Hierbij wordt mede in aanmerking genomen dat vast is komen te staan dat appellante in 2018 vier keer in het buitenland heeft verbleven en daarover aanvankelijk onjuist heeft verklaard. Voorts bestond onduidelijkheid over de door één van de vaders van haar kinderen verleende alimentatie. Na het besluit van 18 juni 2019 heeft het college weer onderzoek gedaan naar onder meer deze onderwerpen. Dat onderzoek heeft ertoe geleid dat het college in het bestreden besluit aanleiding heeft gezien alsnog tot bijstandverlening over de periode van 28 november 2017 tot en met 18 maart 2018 over te gaan. 



4.2.
Uit 4.1 volgt dat het hoger beroep niet slaagt, zodat de aangevallen uitspraak wordt bevestigd. 


5. Van een veroordeling in de proceskosten bestaat geen aanleiding. 






BESLISSING


De Centrale Raad van Beroep bevestigt de aangevallen uitspraak.




Deze uitspraak is gedaan door J.L. Boxum, in tegenwoordigheid van B. van Dijk als griffier. De beslissing is uitgesproken in het openbaar op 1 maart 2022.





						(getekend) J.L. Boxum





						(getekend) B. van Dijk




",Centrale Raad van Beroep,2022-03-01,2022-03-02,20/2619 PW,Uitspraak,,,Bestuursrecht; Socialezekerheidsrecht,Hoger beroep,"
Afwijzing aanvraag om bijstand. Bijstand behoevende omstandigheden niet aannemelijk gemaakt. Levensonderhoud. Appellante heeft, ondanks de op haar rustende bewijslast, niet aannemelijk gemaakt op welke wijze zij en haar twee minderjarige kinderen in die periode in hun levensonderhoud hebben voorzien. De enkele stelling dat appellante zeer zuinig heeft geleefd en haar kinderen vaak bij hun vaders liet eten, is daartoe onvoldoende. Niet valt in te zien dat appellante haar stelling niet meer kon onderbouwen door tijdsverloop. Geen grond bestaat voor het oordeel dat het college in de gegeven omstandigheden niet aan zijn onderzoeksplicht heeft voldaan en te lichtvaardig tot zijn besluitvorming is gekomen.
","

Rechtspraak.nl

","Afwijzing aanvraag om bijstand. Bijstand behoevende omstandigheden niet aannemelijk gemaakt. Levensonderhoud. Appellante heeft, ondanks de op haar rustende bewijslast, niet aannemelijk gemaakt op welke wijze zij en haar twee minderjarige kinderen in die periode in hun levensonderhoud hebben voorzien. De enkele stelling dat appellante zeer zuinig heeft geleefd en haar kinderen vaak bij hun vader..."
791,ECLI:NL:RBROT:2022:1623,,Rechtbank Rotterdam,2022-03-02,2022-03-07,C/10/623985 / HA ZA 21-754,Uitspraak,,,Civiel recht; Verbintenissenrecht,,,,No summary available
792,ECLI:NL:GHARL:2022:1707,,Gerechtshof Arnhem-Leeuwarden,2022-03-01,2022-03-07,200.294.048/01 en 200.294.048/02,Uitspraak,,,Civiel recht; Personen- en familierecht,,,,No summary available
793,ECLI:NL:RBZWB:2022:1142,,Rechtbank Zeeland-West-Brabant,2022-03-04,2022-03-07,C/02/389147 / FA RK 21-4037,Uitspraak,,,Civiel recht,,,,No summary available
794,ECLI:NL:RBOBR:2022:785,,Rechtbank Oost-Brabant,2022-03-03,2022-03-07,9033241,Uitspraak,,,Civiel recht,,,,No summary available
795,ECLI:NL:CRVB:2022:402,"



20 1578 PW 

Centrale Raad van Beroep
Enkelvoudige kamer











Uitspraak op het hoger beroep tegen de uitspraak van de rechtbank Amsterdam van 11 maart 2020, 19/3727 (aangevallen uitspraak)







Partijen:




        [appellant] te [woonplaats] (appellant)



het college van burgemeester en wethouders van Amsterdam (college)










Uitspraakdatum: 1 maart 2022




PROCESVERLOOP


Namens appellant heeft mr. L.A.M. van der Geld, advocaat, hoger beroep ingesteld. 



Onder toepassing van artikel 8:57, eerste lid, van de Algemene wet bestuursrecht (Awb) is een onderzoek ter zitting achterwege gebleven, waarna de Raad het onderzoek met toepassing van artikel 8:57, derde lid, van de Awb heeft gesloten.





OVERWEGINGEN


1. De Raad gaat uit van de volgende in dit geding van belang zijnde feiten en omstandigheden.



1.1.
Appellant ontving sinds 7 november 2016 bijstand op grond van de Participatiewet (PW), naar de norm voor een alleenstaande. Appellant staat ingeschreven op een adres in [woonplaats] (uitkeringsadres).



1.2.
Naar aanleiding van het vermoeden dat appellant met X een gezamenlijke huishouding voert, heeft een sociaal rechercheur van de gemeente Amsterdam (sociaal rechercheur) een onderzoek ingesteld naar de rechtmatigheid van de aan appellant verleende bijstand. In dat kader heeft de sociaal rechercheur onder meer op 29 januari 2019 een gesprek gevoerd met appellant. Tijdens dat gesprek heeft appellant verklaard dat X met drie kinderen, waaronder twee uit hun relatie geboren kinderen, vanaf 8 augustus 2018 bij hem verbleef op het uitkeringsadres. Dit omdat de woning van X ingrijpend werd verbouwd. Op 12 februari 2019 heeft de sociaal rechercheur met X gesproken. X heeft bevestigd dat zij vanaf 8 augustus 2018 met drie kinderen op het uitkeringsadres verbleef. Voorts heeft zij verklaard dat appellant in augustus 2018 aan zijn klantmanager heeft verteld dat zij met drie kinderen bij appellant verbleef in verband met een ingrijpende verbouwing van haar woning. De klantmanager heeft verklaard dat appellant hiervan geen melding heeft gemaakt. De bevindingen van het onderzoek staan in rapporten van 18 en 21 februari 2019.



1.3.
Naar aanleiding van de resultaten van het onderzoek heeft het college bij besluit van 21 februari 2019 (besluit 1) de bijstand van appellant met ingang van 8 augustus 2018 ingetrokken. Hieraan ligt ten grondslag dat appellant een gezamenlijke huishouding voert met X op het uitkeringsadres. 



1.4.
Bij besluit van 29 mei 2019 (bestreden besluit 1) heeft het college het bezwaar tegen besluit 1 ongegrond verklaard.



1.5.
Bij besluit van 26 februari 2019 (besluit 2) heeft het college de over de periode van 8 augustus 2018 tot en met 31 januari 2019 gemaakte kosten van bijstand tot een bedrag van € 6.566,71 van appellant teruggevorderd. 



1.6.
Bij besluit van 29 mei 2019 (bestreden besluit 2) heeft het college het bezwaar tegen besluit 2 ongegrond verklaard.

2. Bij de aangevallen uitspraak heeft de rechtbank het beroep tegen bestreden besluiten 1 en 2 ongegrond verklaard.
3. In hoger beroep heeft appellant zich op de hierna te bespreken gronden tegen de aangevallen uitspraak gekeerd.

4. De Raad komt tot de volgende beoordeling.



4.1.
De te beoordelen periode loopt in dit geval van 8 augustus 2018, de datum met ingang waarvan de bijstand is ingetrokken, tot en met 21 februari 2019, de datum van het intrekkingsbesluit.



4.2.
Intrekking van bijstand is een voor de betrokkene belastend besluit. Daarom rust de bewijslast om aannemelijk te maken dat aan de voorwaarden voor intrekking is voldaan in beginsel op de bijstandverlenende instantie. Dit betekent dat de bijstandverlenende instantie de nodige kennis over de relevante feiten moet verzamelen. 



4.3.
Vaststaat dat uit de relatie van appellant en X kinderen zijn geboren. Gelet op artikel 3, vierde lid, aanhef en onder b, van de PW is voor de beantwoording van de vraag of appellant en X een gezamenlijke huishouding voerden daarom bepalend of zij in de te beoordelen periode hun hoofdverblijf in dezelfde woning hadden. 



4.4.
Het hoofdverblijf van een betrokkene is daar waar het zwaartepunt van zijn persoonlijk leven is. Dit moet aan de hand van concrete feiten en omstandigheden worden vastgesteld. Als aannemelijk is dat appellant en X op het uitkeringsadres hun hoofdverblijf hebben, maakt het niet uit dat zij ingeschreven staan op verschillende adressen. 



4.5.
Zoals de Raad eerder tot uitdrukking heeft gebracht (uitspraken van 26 februari 2013, ECLI:NL:CRVB:2013:BZ2320, en 23 februari 2016, ECLI:NL:CRVB:2016:584), is geen sprake van een verplaatsing van het feitelijke woonadres (lees: hoofdverblijf), indien het gaat om een wijziging van de woon- en verblijfsituatie met een vooropgezet tijdelijk karakter, deze wijziging van korte duur is geweest en verband houdt met het tijdelijk niet of niet goed kunnen bewonen van de eigen woning vanwege, bijvoorbeeld, een renovatie, er geen aanwijzingen zijn dat de betrokkene zich in die periode elders heeft gevestigd en de betrokkene na die - korte periode - in zijn woning terugkeert.



4.6.
Niet in geschil is dat X gedurende de gehele te beoordelen periode feitelijk heeft verbleven op het uitkeringsadres. Tussen partijen is in geschil of X in de te beoordelen periode ook haar hoofdverblijf had in de woning op het uitkeringsadres. 



4.7.
Appellant heeft aangevoerd dat het verblijf van X als tijdelijk verblijf moet worden aangemerkt. De rechtbank heeft niet gekeken naar andere omstandigheden dan de duur van het verblijf van X op het uitkeringsadres, zoals het feit dat X niet staat ingeschreven op het uitkeringsadres. Deze beroepsgrond slaagt niet. Daartoe wordt het volgende overwogen.


4.7.1.
Appellant heeft niet aannemelijk gemaakt dat het verblijf van X op het uitkeringsadres is aan te merken als een verblijf met een vooropgezet tijdelijk karakter. Appellant heeft weliswaar gesteld dat X op het uitkeringsadres verbleef vanwege de verbouwing van de woning van X, maar deze stelling heeft appellant niet met bewijsstukken onderbouwd. Daarbij komt dat uit de gedingstukken is gebleken dat het verblijf van X op het uitkeringsadres ook na de te beoordelen periode heeft voortgeduurd tot ten minste de dag van de zitting bij de rechtbank op 20 februari 2020. Ook daaruit blijkt dat geen sprake was van een verblijf met een vooropgezet tijdelijk karakter. 



4.7.2.
Uit 4.7.1 volgt dat de rechtbank het college terecht heeft gevolgd in zijn standpunt dat X vanaf 8 augustus 2018 haar hoofdverblijf had op het uitkeringsadres. Zoals al in 4.4 is overwogen, maakt het in dat geval niet uit dat appellant en X op verschillende adressen ingeschreven staan.




4.8.
Appellant heeft verder aangevoerd dat hij de inlichtingenverplichting niet heeft geschonden omdat hij tegen zijn klantmanager heeft gezegd dat X met de kinderen bij hem zou verblijven tijdens de verbouwing van haar woning. Met de rechtbank is de Raad van oordeel dat deze beroepsgrond niet kan slagen. De klantmanager van appellant heeft, daarnaar gevraagd, uitdrukkelijk verklaard dat appellant niets heeft gezegd over het verblijf van X en de kinderen op het uitkeringsadres. Als dat wel was gebeurd, zouden de gevolgen daarvan met appellant besproken zijn. Ook uit het zogenoemde Overzicht contacten RAAK blijkt niet dat hierover is gesproken tussen appellant en zijn klantmanagers. Appellant heeft zijn stelling ook niet onderbouwd met stukken. 



4.9.
Uit 4.1 tot en met 4.8 volgt dat appellant en X in de te beoordelen periode een gezamenlijke huishouding hebben gevoerd op het uitkeringsadres en dat appellant door hiervan geen melding te doen bij het college de op hem rustende inlichtingenverplichting heeft geschonden. Het college was gelet daarop gehouden de bijstand van appellant in te trekken, omdat hij in de te beoordelen periode geen aanspraak had op bijstand naar de norm voor een alleenstaande.



4.10.
Uit 4.9 volgt dat het college ook verplicht was de gemaakte kosten van bijstand van appellant terug te vorderen. 



4.11.
Appellant heeft aangevoerd dat het onredelijk is om het totaalbedrag aan bijstand terug te vorderen. Een verblijf van korter dan zes maanden is volgens hem aan te merken als tijdelijk en dan is geen sprake van hoofdverblijf. Appellant is dan ook van mening dat slechts het bedrag aan bijstand mag worden teruggevorderd dat hij heeft ontvangen nadat die zes maanden waren verstreken. Deze beroepsgrond slaagt niet, alleen al omdat hiervoor in 4.7.2 is geconcludeerd dat X vanaf 8 augustus 2018 haar hoofdverblijf had op het uitkeringsadres. 



Conclusie





4.12.
Uit 4.1 tot en met 4.11 volgt dat het hoger beroep van appellant niet slaagt, zodat de aangevallen uitspraak moet worden bevestigd.


5. Voor een veroordeling in de proceskosten bestaat geen aanleiding.







BESLISSING


De Centrale Raad van Beroep bevestigt de aangevallen uitspraak.




Deze uitspraak is gedaan door E.C.R. Schut, in tegenwoordigheid van M. Zwart als griffier. De beslissing is uitgesproken in het openbaar op 1 maart 2022.





						(getekend) E.C.R. Schut





						(getekend) M. Zwart






Tegen deze uitspraak kunnen partijen binnen zes weken na de datum van verzending beroep in cassatie instellen bij de Hoge Raad der Nederlanden (Postbus 20303, 2500 EH Den Haag) ter zake van schending of verkeerde toepassing van bepalingen over gezamenlijke huishouding.






",Centrale Raad van Beroep,2022-03-01,2022-03-02,20/1578 PW,Uitspraak,,,Bestuursrecht; Socialezekerheidsrecht,Hoger beroep,"
Intrekking en terugvordering van bijstand. Gezamenlijke huishouding. Hoofdverblijf. Geen tijdelijk verblijf. Niet in geschil is dat X gedurende de gehele te beoordelen periode feitelijk heeft verbleven op het uitkeringsadres. Appellant heeft echter niet aannemelijk gemaakt dat het verblijf van X op het uitkeringsadres is aan te merken als een verblijf met een vooropgezet tijdelijk karakter.
","

Rechtspraak.nl

",Intrekking en terugvordering van bijstand. Gezamenlijke huishouding. Hoofdverblijf. Geen tijdelijk verblijf. Niet in geschil is dat X gedurende de gehele te beoordelen periode feitelijk heeft verbleven op het uitkeringsadres. Appellant heeft echter niet aannemelijk gemaakt dat het verblijf van X op het uitkeringsadres is aan te merken als een verblijf met een vooropgezet tijdelijk karakter.
796,ECLI:NL:CRVB:2022:406,"



19 3832 PW 

Centrale Raad van Beroep
Meervoudige kamer



Datum uitspraak: 22 februari 2022











Uitspraak op het hoger beroep tegen de uitspraak van de rechtbank Midden-Nederland van 
30 juli 2019, 18/4422 en 19/538 (aangevallen uitspraak)







Partijen:




        [appellant], zonder bekende woon- of verblijfplaats (appellant)



het college van burgemeester en wethouders van Lelystad (college)





PROCESVERLOOP


Appellant heeft hoger beroep ingesteld.



Het college heeft een verweerschrift ingediend.



Het onderzoek ter zitting heeft plaatsgevonden op 11 januari 2022. Appellant is niet verschenen. Het college heeft zich laten vertegenwoordigen door mr. M. de Roode.





OVERWEGINGEN


1. De Raad gaat uit van de volgende in dit geding van belang zijnde feiten en omstandigheden.



1.1.
Appellant heeft in verband met zijn onderneming [naam onderneming] in de periode van 8 juni 2009 tot en met 30 april 2017 – met onderbrekingen – bijstand op grond van het Besluit bijstandsverlening zelfstandigen (Bbz 2004) ontvangen. 



1.2.
Appellant en zijn echtgenote ontvingen sinds 1 mei 2017 bijstand op grond van de Participatiewet (PW) naar de norm voor gehuwden.



1.3.
Nadat appellant in telefoongesprekken van 20 juni 2018 onderscheidenlijk 21 juni 2018 aan de werkcoach en klantmanager heeft verteld dat hij voor een zakenreis in Turkije is, heeft een handhavingsmedewerker van de gemeente Lelystad een onderzoek ingesteld naar de rechtmatigheid van de aan appellant en zijn echtgenote verleende bijstand. In het kader van dat onderzoek zijn onder meer gegevens bij appellant opgevraagd en deels van hem ontvangen en is appellant op 1 augustus 2018 gehoord. Na afloop van dit gesprek heeft het college op verzoek van appellant en zijn echtgenote de bijstand met ingang van 1 augustus 2018 beëindigd.



1.4.
Naar aanleiding van het onderzoek, waarvan de bevindingen zijn neergelegd in een rapport van 21 september 2018, heeft het college bij besluit van 12 oktober 2018, na bezwaar gehandhaafd bij besluit van 8 januari 2019 (bestreden besluit), de bijstand van appellant over de periode van 1 mei 2017 tot en met 31 juli 2018 ingetrokken. Aan de besluitvorming ligt onder meer, samengevat, ten grondslag dat appellant de inlichtingenverplichting heeft geschonden door geen melding te maken van stortingen in de bijstandsperiode, zoals die blijken uit de administratie van zijn bedrijf [naam onderneming] en uit een bankafschrift van 4 juli 2018 en door geen duidelijkheid te verschaffen over de herkomst van die stortingen. Als gevolg van de schending van de inlichtingenverplichting kan het college het recht op bijstand in de periode van 1 mei 2017 tot en met 31 juli 2018 niet vaststellen.

2. Bij de aangevallen uitspraak heeft de rechtbank, voor zover van belang, het beroep tegen het bestreden besluit ongegrond verklaard.

3. In hoger beroep heeft appellant zich op hierna te bespreken gronden tegen de aangevallen uitspraak gekeerd, voor zover daarbij het beroep tegen het bestreden besluit ongegrond is verklaard.

4. De Raad komt tot de volgende beoordeling.



4.1.
Appellant heeft aangevoerd dat er voor het college onvoldoende aanleiding bestond om een onderzoek in te stellen. Deze beroepsgrond slaagt niet. Op grond van artikel 53a, zesde lid, van de PW is het college bevoegd onderzoek in te stellen naar de juistheid en de volledigheid van de verstrekte gegevens en zo nodig naar andere gegevens die noodzakelijk zijn voor de verlening dan wel de voortzetting van de bijstand. Indien het onderzoek daartoe aanleiding geeft, kan het college besluiten tot herziening of intrekking van de bijstand. Deze algemene onderzoeksbevoegdheid kan steeds en spontaan worden uitgeoefend ten aanzien van alle bijstandsgerechtigden, zonder dat daartoe een daaraan voorafgaand en redengevend feit, signaal, grond of vermoeden vereist is. In dit geval was overigens, onder verwijzing naar de onder 1.3 vermelde telefoongesprekken, een voorafgaande en redengevende grond voor een onderzoek aanwezig.



4.2.
Appellant heeft ten aanzien van de stortingen aangevoerd dat hij de inlichtingenverplichting niet heeft geschonden. Volgens appellant heeft hij alle gevraagde (bank)afschriften en de administratie van zijn bedrijf overgelegd en heeft hij duidelijkheid verschaft over de herkomst van de stortingen. Deze beroepsgrond slaagt om de hierna volgende redenen evenmin. 


4.2.1.
In de door appellant overgelegde administratie (‘dagboek’) van zijn bedrijf [naam onderneming], welk bedrijf appellant kennelijk heeft voortgezet tijdens de periode dat hij en zijn echtgenote bijstand op grond van de PW ontvingen, is vermeld dat er in de periode van 1 mei 2017 tot en met 31 juli 2018 veertien stortingen hebben plaatsgevonden tot een bedrag van in totaal € 11.736,99. Appellant stelt dat het bij die stortingen gaat om belastingteruggaven als gevolg van afgekochte pensioenrechten. Hij heeft die stelling echter op geen enkele wijze aannemelijk gemaakt. De herkomst van de stortingen is dan ook onduidelijk gebleven.



4.2.2.
Verder heeft op 4 juli 2018 een storting van € 9.500,- op de betaalrekening van appellant en zijn echtgenote plaatsgevonden. Appellant heeft verklaard dat hij dit bedrag, althans het equivalent in Turkse lira’s, in juni 2018 als lening van zijn schoonmoeder heeft ontvangen toen hij haar in Turkije bezocht. Hij heeft zijn verklaring ondersteund met een brief van zijn schoonmoeder. Met die summiere en ongedateerde brief, die niet wordt ondersteund met financiële bewijzen, heeft appellant echter niet aannemelijk gemaakt dat de storting van € 9.500,- betrekking heeft op een lening van zijn schoonmoeder. Ook de herkomst van deze storting is onduidelijk gebleven.




4.3.
Nu appellant de in 4.2.1 en 4.2.2 bedoelde stortingen niet onverwijld uit eigen beweging aan het college heeft gemeld, heeft hij de inlichtingenverplichting geschonden. Omdat de herkomst van die aanzienlijke stortingen onduidelijk is gebleven, is het recht op bijstand van appellanten in de periode van 1 mei 2017 tot en met 31 juli 2018 niet vast te stellen. Appellant heeft niet aannemelijk gemaakt dat hij, indien hij destijds wel aan de inlichtingenverplichting zou hebben voldaan, over de betreffende periode recht op volledige dan wel aanvullende bijstand zou hebben gehad. Dit betekent dat de intrekking van de bijstand in rechte standhoudt. Het betekent ook dat wat appellant overigens heeft aangevoerd, buiten bespreking kan blijven. 



4.4.

Uit 4.1. tot en met 4.3 volgt dat het hoger beroep niet slaagt. De aangevallen uitspraak zal worden bevestigd voor zover aangevochten.
5. Voor een veroordeling in de proceskosten bestaat geen aanleiding.






BESLISSING


De Centrale Raad van Beroep bevestigt de aangevallen uitspraak voor zover aangevochten.




Deze uitspraak is gedaan door J.L. Boxum als voorzitter en E.J.M. Heijs en W.R. van der Velde als leden, in tegenwoordigheid van R. de Haas als griffier. De beslissing is uitgesproken in het openbaar op 22 februari 2022.





						(getekend) J.L. Boxum





						(getekend) R. de Haas


",Centrale Raad van Beroep,2022-03-01,2022-03-02,19/3832 PW,Uitspraak,,,Bestuursrecht; Socialezekerheidsrecht,Hoger beroep,"
Intrekking bijstand op grond van het BBZ 2004. Stortingen op bankrekening niet gemeld. Recht niet vast te stellen. Nu appellant de stortingen niet onverwijld uit eigen beweging aan het college heeft gemeld, heeft hij de inlichtingenverplichting geschonden. Omdat de herkomst van die aanzienlijke stortingen onduidelijk is gebleven, is het recht op bijstand van appellanten niet vast te stellen.
","

Rechtspraak.nl

","Intrekking bijstand op grond van het BBZ 2004. Stortingen op bankrekening niet gemeld. Recht niet vast te stellen. Nu appellant de stortingen niet onverwijld uit eigen beweging aan het college heeft gemeld, heeft hij de inlichtingenverplichting geschonden. Omdat de herkomst van die aanzienlijke stortingen onduidelijk is gebleven, is het recht op bijstand van appellanten niet vast te stellen."
797,ECLI:NL:RBZWB:2022:1145,,Rechtbank Zeeland-West-Brabant,2022-03-04,2022-03-07,02/219005-19,Uitspraak,,,Strafrecht; Materieel strafrecht,,,,No summary available
798,ECLI:NL:RBZWB:2022:1147,,Rechtbank Zeeland-West-Brabant,2022-03-04,2022-03-07,02/219980-19,Uitspraak,,,Strafrecht; Materieel strafrecht,,,,No summary available
799,ECLI:NL:CRVB:2022:400,"



19 1868 PW, 19/1875 PW

Centrale Raad van Beroep
Meervoudige kamer



Datum uitspraak: 1 maart 2022











Uitspraak op het hoger beroep tegen de uitspraak van de rechtbank Rotterdam van 19 maart 2019, 18/3700 en 18/3702 (aangevallen uitspraak)







Partijen:




        [appellant] te [woonplaats] (Duitsland) (appellant)



het college van burgemeester en wethouders van Hellevoetsluis (college)





PROCESVERLOOP


Namens appellant heeft mr. K. Hoesenie, advocaat, hoger beroep ingesteld.



Het college heeft een verweerschrift ingediend.



Het onderzoek ter zitting heeft gevoegd met de zaak 20/2621 PW plaatsgevonden op 7 december 2021. Namens appellant is mr. Hoesenie verschenen. Het college heeft zich laten vertegenwoordigen door mr. S.H. de Bruin en A. Voogt. In de zaak 20/2621 PW zal op een later moment uitspraak worden gedaan.





OVERWEGINGEN


1. De Raad gaat uit van de volgende in dit geding van belang zijnde feiten en omstandigheden.



1.1.
Appellant ontving sinds 3 januari 2017 bijstand op grond van de Participatiewet (PW) op adres A naar de norm voor een alleenstaande met twee kostendelende medebewoners. Tot 29 december 2016 stond appellant in de basisregistratie personen ingeschreven op het adres van zijn partner (X) (adres B).



1.2.
Naar aanleiding van een doelmatigheidsgesprek tussen de klantmanager en appellant op 21 juni 2017 hebben medewerkers van de gemeente Hellevoetsluis een onderzoek ingesteld naar de rechtmatigheid van de aan appellant verleende bijstand. 


1.2.1.
In dat kader hebben de medewerkers dossieronderzoek gedaan en het handelsregister van de Kamer van Koophandel geraadpleegd. Hieruit bleek dat appellant met ingang van 1 oktober 2016 is uitgeschreven als vennoot van de vennootschap onder firma Y (bedrijf) en dat het bedrijf is voortgezet door de andere vennoot, namelijk X. 



1.2.2.
Uit navraag van de medewerkers bij de Rabobank is gebleken dat appellant ook nadien nog gevolmachtigd was voor de zakelijke bankrekening van het bedrijf bij de Rabobank met het nummer ***127 (zakelijke rekening) en dat appellant op 21 december 2016 een bankpas voor die zakelijke rekening heeft aangevraagd. Op vordering van de medewerkers heeft de Rabobank de bankafschriften van die rekening over de periode van 31 december 2016 tot en met 4 september 2017 verstrekt. 



1.2.3.
Daarnaast hebben de medewerkers in de periode van 27 juni 2017 tot en met 18 september 2017 waarnemingen verricht bij het uitkeringsadres, bij de loods waar de voertuigen van het bedrijf staan en op markten. Hierbij is waargenomen dat appellant:
- veelvuldig in de loods bezig was met de voertuigen van het bedrijf, te weten een snackwagen en twee ijsverkoopwagens;
- op woensdagavonden de snackwagen naar het centrum van [plaats] reed en ervoor zorgde dat de snackwagen aan de elektriciteitskast werd aangesloten;
- op donderdagmiddagen opruimwerkzaamheden verrichtte bij de snackwagen en hij de snackwagen weer terug naar de loods reed;
- op verschillende dagen bezig was met ijsverkoop vanuit één van de ijsverkoopwagens.
De medewerkers hebben appellant voor het laatst op 11 september 2017 bij de loods gezien.


1.2.4.
Op 7 augustus 2017 heeft X gebeld met de klantmanager om informatie in te winnen over de mogelijkheden voor appellant om werkzaamheden te verrichten voor het bedrijf. X verklaarde dat appellant tot op heden niet met haar heeft meegereden. 



1.2.5.
Verder hebben de medewerkers op 21 september 2017 twee marktmeesters gehoord over de werkzaamheden van appellant voor het bedrijf. Op 26 oktober 2017 hebben de medewerkers appellant gehoord. Appellant heeft in dat gesprek bevestigd de werkzaamheden te hebben verricht zoals die zijn waargenomen in de periode van 27 juni 2017 tot en met 18 september 2017. Daarnaast heeft hij verklaard vanaf 1 oktober 2016 de inkoop voor het bedrijf te doen bij de [groothandel]. 



1.2.6.
De bevindingen van het onderzoek zijn neergelegd in een rapport van 27 november 2017. 




1.3.
Bij besluit van 30 oktober 2017, na bezwaar gehandhaafd bij besluit van 1 juni 2018, heeft het college de bijstand van appellant met ingang van 1 oktober 2017 geblokkeerd. Aan dit besluit heeft het college ten grondslag gelegd dat uit het rechtmatigheidsonderzoek gegevens bekend zijn geworden die erop duiden dat appellant zijn wettelijke inlichtingenverplichting niet of niet volledig is nagekomen, maar dat nog onvoldoende grondslag bestaat om al tot herziening of intrekking van de bijstand over te gaan.



1.4.

In de onderzoeksresultaten heeft het college aanleiding gezien om bij besluit van 29 november 2017, na bezwaar gehandhaafd bij besluit van 1 juni 2018 (bestreden besluit), de bijstand van appellant in te trekken met ingang van 3 januari 2017 en de over de periode van 3 januari 2017 tot en met 30 september 2017 gemaakte kosten van bijstand tot een bedrag van 
€ 5.321,15 terug te vorderen. Aan het bestreden besluit heeft het college ten grondslag gelegd dat appellant niet heeft gemeld dat hij vanaf 3 januari 2017 op geld waardeerbare werkzaamheden heeft verricht voor het bedrijf en dat hij heeft kunnen beschikken over het tegoed van de zakelijke rekening van het bedrijf van X. Als gevolg hiervan kan het recht op bijstand niet worden vastgesteld.


2. Bij de aangevallen uitspraak heeft de rechtbank het beroep tegen het besluit van 1 juni 2018 over de blokkering van de bijstand niet-ontvankelijk verklaard en het beroep tegen het bestreden besluit ongegrond verklaard.

3. In hoger beroep heeft appellant zich op hierna te bespreken gronden tegen de aangevallen uitspraak gekeerd voor zover het beroep tegen het bestreden besluit ongegrond is verklaard. 

4. De Raad komt tot de volgende beoordeling.



4.1.
Het college heeft de intrekking niet beperkt tot een bepaalde periode. Daarom loopt de door de bestuursrechter te beoordelen periode tot en met de datum van het intrekkingsbesluit. De periode die hier ter beoordeling voorligt, loopt dus van 3 januari 2017 tot en met 29 november 2017.



4.2.
Intrekking van bijstand is een voor de betrokkene belastend besluit. Daarom rust de bewijslast om aannemelijk te maken dat aan de voorwaarden voor intrekking is voldaan in beginsel op de bijstandverlenende instantie. Dit betekent dat de bijstandverlenende instantie de nodige kennis over de relevante feiten moet verzamelen.


4.3.
Appellant heeft aangevoerd dat er geen sprake is van op geld waardeerbare werkzaamheden. Hij betwist niet dat hij werkzaamheden heeft verricht, maar stelt dat hij deze werkzaamheden op therapeutische basis heeft verricht omdat zijn psycholoog en GGD-arts hem hadden aangeraden om bezig te blijven en kleine dingen te doen. Wel betwist appellant dat hij in de gehele te beoordelen periode werkzaamheden heeft verricht. Over de periode voorafgaande aan 27 juni 2017 zijn geen waarnemingen verricht en volgens appellant zijn er in ieder geval tot april 2017 helemaal geen activiteiten geweest in de onderneming. Appellant heeft tevens aangevoerd dat hij zijn inlichtingenverplichting niet heeft geschonden als het gaat om de bankpas en de volmacht voor de zakelijke rekening van het bedrijf. Hij heeft namelijk geen beschikkingsmacht over de tegoeden op de zakelijke rekening. Appellant heeft een overzicht verstrekt van de pinbetalingen en bijbehorende facturen over de periode van 1 januari 2017 tot 1 oktober 2017 en hieruit blijkt dat het bij de pinbetalingen met de bankpas om zakelijke uitgaven van het bedrijf gaat. 



4.4.
De Raad ziet aanleiding om bij de beoordeling van deze beroepsgronden onderscheid te maken tussen drie perioden: de periode van 3 januari 2017 tot en met 31 maart 2017 (periode 1), de periode van 1 april 2017 tot en met 30 september 2017 (periode 2) en de periode van 1 oktober 2017 tot en met 29 november 2017 (periode 3). 



Periode 2  





4.5.
De beroepsgrond dat appellant geen op geld waardeerbare werkzaamheden heeft verricht slaagt niet voor zover het periode 2 betreft. 


4.5.1.
De onderzoeksresultaten bieden een toereikende feitelijke grondslag voor de conclusie dat appellant in periode 2 werkzaamheden heeft verricht voor het bedrijf. Zoals appellant heeft bevestigd tijdens het gesprek op 21 september 2017 gaat het hierbij om het verrichten van de inkoop voor het bedrijf, de op- en afbouw van de snackwagen, het verplaatsen, het onderhoud en tanken van voertuigen van het bedrijf en de verkoop van ijs. 



4.5.2.
Uit de verklaringen van de marktmeesters van 21 september 2017, uit de verklaring van appellant van 26 oktober 2017 en uit de verrichte waarnemingen worden de activiteiten van appellant voor het bedrijf duidelijk. Appellant hielp X bij het vervoeren en het op- en afbouwen van de snackwagen op de momenten dat X op de markten stond. X heeft geen rijbewijs en was dus afhankelijk van appellant om de werkzaamheden van het bedrijf te kunnen uitvoeren. In de gehele periode stond X met het bedrijf op de markt. Daarnaast heeft appellant verklaard dat hij de inkopen voor het bedrijf deed. Uit de pinbetalingen blijkt dat er vanaf begin april 2017 structureel inkopen hebben plaatsgevonden bij de [groothandel] en dat deze pinbetalingen doorliepen tot en met september 2017. 




4.6.
Dit zijn onmiskenbaar bedrijfsmatige werkzaamheden die op geld waardeerbaar zijn. Het verrichten van op geld waardeerbare werkzaamheden is een omstandigheid die voor het recht op bijstand van belang kan zijn, ongeacht de intentie waarmee die werkzaamheden worden verricht en ongeacht of daaruit daadwerkelijk inkomsten worden genoten. Hierbij is van betekenis dat, gelet op artikel 31, eerste lid, in verbinding met artikel 32, eerste lid, van de PW, niet alleen van belang is het inkomen waarover de betrokkene daadwerkelijk beschikt, maar ook het inkomen waarover hij/zij redelijkerwijs kan beschikken. Het gaat dus om werkzaamheden waar normaliter een beloning tegenover staat of die de betrokkene daarvoor redelijkerwijs kan bedingen. Dit is vaste rechtspraak (uitspraak van 8 mei 2012, ECLI:NL:CRVB:2012:BW5646). Dat appellant de werkzaamheden op therapeutische basis heeft verricht – wat daar ook van zij – maakt daarom niet dat appellant deze werkzaamheden niet hoefde te melden.



Periode 1 





4.7.
De in 4.3 weergegeven beroepsgronden slagen wel voor zover deze zien op periode 1. De onderzoeksresultaten bieden geen toereikende feitelijke grondslag voor de intrekking van de bijstand over de periode van 3 januari 2017 tot en met 31 maart 2017. 


4.7.1.
Uit de in het dossier aanwezige e-mailcorrespondentie tussen X en de marktmeesters komt naar voren dat X in ieder geval vanaf januari 2017 tot en met april 2017 wegens ziekte niet op de markten heeft gestaan. Het college heeft dit niet betwist. Gelet op de gebleken rolverdeling bij de werkzaamheden is niet aannemelijk dat appellant werkzaamheden voor het bedrijf heeft verricht in deze periode. Dat de werkzaamheden een tijd hebben stilgelegen volgt ook uit het feit dat de inkopen voor het bedrijf, blijkende uit de pinbetalingen met de bankpas van de zakelijke rekening bij de [groothandel], pas begin april zijn hervat. Uit de overige pinbetalingen die vóór 1 april 2017 met deze bankpas zijn gedaan kan niet zonder meer worden afgeleid dat appellant in deze periode inkopen of andere werkzaamheden voor het bedrijf heeft gedaan.




4.8.
Het enkele feit dat appellant een bankpas en een volmacht had voor de zakelijke rekening is, zoals appellant heeft aangevoerd, in dit geval niet voldoende om aan te nemen dat hij gerechtigd was tot de tegoeden op de zakelijke rekening. Hierbij is van belang dat niet is gebleken dat appellant met die pas geld heeft opgenomen of dat appellant pinbetalingen ten behoeve van hemzelf heeft verricht. Gelet op het overzicht van pinbetalingen en bijbehorende facturen is aannemelijk dat de pinbetalingen een zakelijk karakter hebben gehad.



Periode 3 





4.9.
De in 4.3 weergegeven beroepsgronden slagen ook voor zover deze zien op periode 3. Een toereikende feitelijke grondslag voor intrekking van de bijstand ontbreekt ook voor deze periode. In periode 3 zijn geen waarnemingen verricht en over deze periode ontbreken bankafschriften van de zakelijke rekening. Het college heeft dit niet betwist en ter zitting bevestigd dat het onderzoek geen betrekking heeft gehad op de periode vanaf 1 oktober 2017. 



Conclusies en vervolg





4.10.
Uit 4.7 tot en met 4.9 volgt dat het bestreden besluit niet zorgvuldig is voorbereid en niet op een deugdelijke motivering berust voor zover het perioden 1 en 3 betreft. De rechtbank heeft dit niet onderkend. Het hoger beroep slaagt dan ook. Daarom moet de aangevallen uitspraak, voor zover aangevochten, worden vernietigd. Doende wat de rechtbank zou behoren te doen, zal de Raad het beroep gegrond verklaren en het bestreden besluit wegens strijd met de artikelen 3:2 en 7:12, eerste lid, van de Algemene wet bestuursrecht (Awb) vernietigen voor zover het de intrekking over periode 1 en 3 betreft en de terugvordering, omdat deze ondeelbaar is, in zijn geheel.




4.11.
Vervolgens moet worden bezien welk vervolg aan deze uitkomst moet worden gegeven. Aan het besluit van 29 november 2017 kleeft hetzelfde gebrek als aan het bestreden besluit. Het college heeft ter zitting verklaard geen nader onderzoek te willen doen naar het recht op bijstand van appellant indien het bestreden besluit (deels) wordt vernietigd. Daarom zal de Raad zelf in de zaak voorzien door het besluit van 29 november 2017 te herroepen voor zover het de intrekking van de bijstand over perioden 1 en 3 betreft. Ter voorlichting aan partijen wijst de Raad erop dat deze uitkomst met zich meebrengt dat appellant vanaf 1 oktober 2017 recht heeft op bijstand.



4.12.
Het college zal een nieuwe berekening van het terug te vorderen bedrag moeten maken. Nu het hier gaat om een financiële uitwerking die de Raad zelf niet kan maken, zal het college worden opgedragen in zoverre opnieuw te beslissen op het bezwaar van appellant tegen het besluit van 29 november 2017 met inachtneming van deze uitspraak. Met het oog op een efficiënte afdoening van het geschil bestaat aanleiding om met toepassing van artikel 8:113, tweede lid, van de Awb te bepalen dat tegen het nieuwe besluit slechts bij de Raad beroep kan worden ingesteld. 


5. Aanleiding bestaat het college te veroordelen in de kosten van appellant. Deze kosten worden begroot op € 1.082,- in bezwaar (1 punt voor het indienen van het bezwaarschrift, 1 punt voor het bijwonen van de hoorzitting, € 541,- per punt), € 1.518,- in beroep (1 punt voor het indienen van het beroepschrift, 1 punt voor het verschijnen ter zitting, € 759,- per punt) en € 1.518,- in hoger beroep (1 punt voor het indienen van het hoger beroepschrift, 1 punt voor het verschijnen ter zitting, € 759,- per punt), in totaal € 4.118,- voor verleende rechtsbijstand. 






BESLISSING


De Centrale Raad van Beroep 




vernietigt de aangevallen uitspraak, voor zover daarbij het beroep tegen het besluit van 1 juni 2018 ongegrond is verklaard;


verklaart het beroep tegen het besluit van 1 juni 2018 gegrond en vernietigt dit besluit voor zover het betreft: de intrekking van bijstand over de perioden van 3 januari 2017 tot en met 31 maart 2017 en van 1 oktober 2017 tot en met 29 november 2017 en de terugvordering;


herroept het besluit van 29 november 2017 voor zover het betreft: de intrekking van de bijstand over de perioden van 3 januari 2017 tot en met 31 maart 2017 en van 1 oktober 2017 tot en met 29 november 2017 en bepaalt dat deze uitspraak in zoverre in de plaats treedt van het vernietigde gedeelte van het besluit van 1 juni 2018;


draagt het college op een nieuwe beslissing te nemen op het bezwaar over de terugvordering in het besluit van 29 november 2017 met inachtneming van deze uitspraak en bepaalt dat beroep tegen dit besluit slechts bij de Raad kan worden ingesteld;


veroordeelt het college in de kosten van appellant tot een bedrag van € 4.118,-; 


bepaalt dat het college het door appellant in beroep betaalde griffierecht ter hoogte van € 46,- vergoedt. 





Deze uitspraak is gedaan door W.F. Claessens als voorzitter en K.M.P. Jacobs en C. van Viegen als leden, in tegenwoordigheid van R.I.S. van Haaren als griffier. De beslissing is uitgesproken in het openbaar op 1 maart 2022.





						(getekend) W.F. Claessens





						(getekend) R.I.S. van Haaren




",Centrale Raad van Beroep,2022-03-01,2022-03-02,19/1868 PW,Uitspraak,,,Bestuursrecht; Socialezekerheidsrecht,Hoger beroep,"
Intrekking en terugvordering van bijstand. Op geld waardeerbare activiteiten niet gemeld. Recht niet vast te stellen. Uit de onderzoeksbevindingen blijkt dat appellant in periode 3 bedrijfsmatige werkzaamheden heeft verricht die op geld waardeerbaar zijn. Dat appellant de werkzaamheden op therapeutische basis heeft verricht – wat daar ook van zij – maakt niet dat appellant deze werkzaamheden niet hoefde te melden. De onderzoeksbevinding bieden echter geen toereikende feitelijke grondslag voor de intrekking van de bijstand over periode 1 en 2.
","

Rechtspraak.nl

",Intrekking en terugvordering van bijstand. Op geld waardeerbare activiteiten niet gemeld. Recht niet vast te stellen. Uit de onderzoeksbevindingen blijkt dat appellant in periode 3 bedrijfsmatige werkzaamheden heeft verricht die op geld waardeerbaar zijn. Dat appellant de werkzaamheden op therapeutische basis heeft verricht – wat daar ook van zij – maakt niet dat appellant deze werkzaamheden ni...
800,ECLI:NL:RBROT:2022:1626,,Rechtbank Rotterdam,2022-03-02,2022-03-07,ROT 20/2862,Uitspraak,,,Bestuursrecht; Omgevingsrecht,,,,No summary available
801,ECLI:NL:GHARL:2022:1710,,Gerechtshof Arnhem-Leeuwarden,2022-03-04,2022-03-07,21-002846-19,Uitspraak,,,Strafrecht,,,,No summary available
802,ECLI:NL:RBAMS:2022:1038,,Rechtbank Amsterdam,2022-03-04,2022-03-07,AWB - 21 _ 4436,Uitspraak,,,Bestuursrecht; Bestuursprocesrecht,,,,No summary available
803,ECLI:NL:RBDHA:2022:1752,,Rechtbank Den Haag,2022-03-03,2022-03-07,C/09/623349 / JE RK 22-22,Uitspraak,,,Civiel recht; Personen- en familierecht,,,,No summary available
804,ECLI:NL:RBDHA:2022:1753,,Rechtbank Den Haag,2022-03-03,2022-03-07,C/09/624448 / FA RK 22-540,Uitspraak,,,Civiel recht; Personen- en familierecht,,,,No summary available
805,ECLI:NL:RBOBR:2022:756,"











vonnis
RECHTBANK OOST-BRABANT


Civiel Recht
Zittingsplaats 's-Hertogenbosch




zaaknummer / rolnummer: C/01/354997 / HA ZA 20-90




Vonnis van 2 maart 2022




in de zaak van



de besloten vennootschap met beperkte aansprakelijkheid


          [eiseres]
        ,
gevestigd te [vestigingsplaats] ,
eiseres,
advocaat mr. M. Drolsbach te Tiel,



tegen





          [gedaagde]
        ,
wonende te [woonplaats] , gemeente [gemeente] ,
gedaagde,
advocaat mr. R.M. de Hair te Venlo.




Partijen zullen hierna [eiseres] en [gedaagde] genoemd worden.





1De procedure

1.1.
Het verloop van de procedure blijkt uit:


het tussenvonnis van 30 juni 2021


de akte van [gedaagde] van 28 juli 2021


de akte van [eiseres] van 25 augustus 2021.





1.2.
Ten slotte is vonnis bepaald.





2De verdere beoordeling

2.1.
Voorop wordt gesteld wat de rechtbank in haar tussenvonnissen, waaronder het tussenvonnis van 16 december 2020, heeft overwogen. In dit vonnis heeft de rechtbank beslist dat [gedaagde] oneigenlijk gebruik heeft gemaakt van de turboliquidatie en dat zij door te liquideren zonder vereffening onrechtmatig jegens [eiseres] heeft gehandeld. 


Ook heeft de rechtbank beslist dat [gedaagde] de door haar handelwijze veroorzaakte schade aan [eiseres] moet vergoeden. 




2.2.

        [gedaagde] heeft aangevoerd dat zelfs indien VVAJ nog zou beschikken over enige bate, de vordering van [eiseres] dient te worden afgewezen omdat [eiseres] om heropening van de vereffening ex artikel 2:23c BW had kunnen verzoeken. Volgens [gedaagde] was dit de geëigende weg geweest maar ziet [eiseres] kennelijk geen aanleiding om die route te bewandelen. De omstandigheid dat [eiseres] om (her)opening van de vereffening zou kunnen verzoeken, leidt er naar het oordeel van de rechtbank echter niet toe dat het causaal verband tussen het achterwege laten van vereffening en het onverhaalbaar zijn van de vordering van [eiseres] in zodanig verwijderd verband met elkaar staan, dat dit niet als een gevolg van dat handelen (nalaten) aan [gedaagde] als bestuurder kan worden toegerekend. De directe, dominante oorzaak van het onverhaalbaar zijn blijft immers het  turboliquideren in plaats van te vereffenen aangezien er toch baten zijn, hetgeen de rechtbank als onrechtmatig heeft geoordeeld. De omstandigheid dat, indien er wel baten zijn, de schade van de schuldeiser ook haar oorzaak vindt in het achterwege laten van een verzoek om (her)opening van de vereffening heeft als verder verwijderde oorzaak te gelden en doorbreekt het causaal verband tussen het achterwege laten van vereffening door de bestuurder en de schade van de schuldeiser niet (zie rechtbank Zeeland-West-Brabant 11 februari 2015, ECLI:NL:RBZWB:2015:800). 



2.3.
Om de schade te kunnen vaststellen heeft de rechtbank [gedaagde] in de gelegenheid gesteld om informatie in het geding te brengen waaruit de financiële situatie van VVAJ blijkt ten tijde van de turboliquidatie (zie punt 4.19 van het tussenvonnis van 16 december 2020). [gedaagde] heeft informatie overgelegd en [eiseres] heeft hierop gereageerd. Daarna hebben beide partijen nog een nadere akte genomen. De rechtbank stelt vast dat [eiseres] in deze aktes niet alleen is ingegaan op de financiële situatie van VVAJ maar ook overige stellingen en nieuwe verwijten heeft ingenomen. Voor zover deze stellingen en verwijten geen verband houden met de opdracht van de rechtbank in het tussenvonnis van 16 december 2020 dan wel de schade veroorzaakt door het door de rechtbank vastgestelde onrechtmatig handelen van [gedaagde] (de turboliquidatie terwijl er baten waren), worden deze door de rechtbank buiten beschouwing gelaten. Verder geldt dat [eiseres] schadevergoeding vordert en op haar de bewijslast rust met betrekking tot de gestelde schade. De stellingen van [eiseres] jegens [gedaagde] worden door de rechtbank in dat licht geplaatst.


2.4.
Bij de vaststelling van de schade dient een vergelijking te worden gemaakt tussen de feitelijke situatie waarin [eiseres] verkeert na de turboliquidatie en de hypothetische situatie waarin zij zou hebben verkeerd indien geen turboliquidatie zou hebben plaatsgevonden. De vraag die beantwoord dient te worden is of [eiseres] in dat laatste geval iets van haar vordering betaald zou hebben gekregen. De rechtbank verwijst naar hetgeen in het tussenvonnis van 16 december 2020 in punt 4.19. is overwogen.


2.5.

Vaststaat dat de turboliquidatie op 16 augustus 2019 heeft plaatsgevonden en dat VVAJ toen is ontbonden. [eiseres] betoogt dat de situatie toen niet zo ernstig was dat een  faillissement onontkoombaar was. [gedaagde] heeft dit niet betwist. Bij akte van 13 januari 2021 stelt [gedaagde] dat een reëel perspectief ontbrak, anders dan faillissement. De rechtbank heeft geen reden om te twijfelen aan dit standpunt en volgt [gedaagde] hierin. [gedaagde] heeft voldoende aannemelijk gemaakt dat er niet veel perspectief was om de onderneming voort te zetten. Uit de correspondentie tussen partijen, de verklaringen van partijen tijdens de mondelinge behandeling en de financiële gegevens die [gedaagde] heeft overgelegd, leidt de rechtbank af dat de financiële situatie van VVAJ niet rooskleurig was, de onderneming moeilijk van de grond kwam en er sprake was van financiële krapte bij VVAJ. [eiseres] heeft onvoldoende feiten en / of omstandigheden gesteld die tot een ander oordeel moeten leiden. Dat VVAJ in de hypothetische situatie nog steeds zou hebben bestaan, of nog steeds bestaat, is door [eiseres] onvoldoende aannemelijk gemaakt. 
Naar het oordeel van de rechtbank kan worden aangenomen dat VVAJ haar onderneming in de situatie dat zij geen oneigenlijk gebruik zou hebben gemaakt van de turboliquidatie, zou hebben gestaakt en er een verdeling van het actief, conform ieders rang, zou hebben plaatsgevonden. Dit sluit het meeste aan bij de situatie die er in augustus 2019 was en hoe het in die periode is gegaan. Uit onder meer e-mailberichten van [gedaagde] van 26 juli 2019, 15 augustus 2019 en 26 augustus 2019 blijkt dat [gedaagde] het een foute en onverantwoorde keuze vond om verder te gaan. Uit deze correspondentie kan worden afgeleid dat zij wilde proberen om het via een andere zaak het over een andere boeg te gooien, kennelijk in hetzelfde pand. Ook is gebleken dat [gedaagde] hoopte op een oplossing in de vorm van directe teruggave van resterende goederen. Uit haar stellingen volgt dat alle leveranciers daar akkoord mee zijn gegaan, op een enkele leverancier na. De rechtbank verwijst naar de punten 2.10., 2.13. en 2.15 uit het tussenvonnis van 16 december 2020.



2.6.

De vraag is vervolgens welke baten er bij VVAJ aanwezig waren op 16 augustus 2019 en welk deel ten goede zou zijn gekomen aan [eiseres] in de situatie zonder de turboliquidatie. Dat er baten waren is door de rechtbank in het tussenvonnis van 16 december 2020 reeds geoordeeld. Over de hoogte van de baten zijn partijen echter verdeeld waarbij [gedaagde] overigens volhardt bij haar standpunt dat er geen enkel actief is. De rechtbank zal daarom in het kader van de verdeling in gaan op de financiële situatie van VVAJ ten tijde van de turboliquidatie en aan de hand van de (nadere) stellingen van partijen beoordelen welke activa en welke schulden er toen aanwezig waren.  

Inventaris die in het pand reeds aanwezig was en overige materiele vaste activa




2.7.

        [gedaagde] stelt dat VVAJ de winkelruimte huurde van [A] Volgens [gedaagde] blijkt uit deze huurovereenkomst (artikel 9.2.) en het proces-verbaal van oplevering dat bepaalde inventaris die in het pand reeds aanwezig was, eigendom blijft van de verhuurder en dat overige reeds aanwezige zaken op grond van artikel 9.1. van de huurovereenkomst in bruikleen zijn gegeven aan de huurder. De overige inventaris is volgens [gedaagde] verpand aan de heer [B] en door hem opgeëist. Daarnaast wijst zij op artikel 13 van de ‘algemene bepalingen huurovereenkomst winkelruimte en andere bedrijfsruimte in de zin van artikel 7:290 BW’ op grond waarvan aanpassingen aan het gehuurde en daarmee gepaard gaande investeringen toekomen aan de verhuurder en huurder geen aanspraak kan maken op enige vergoeding. De huurovereenkomst, de overeenkomst van verpanding en voornoemde algemene bepalingen zijn door [gedaagde] overgelegd als bijlagen 5 en 7 bij akte van 13 januari 2021. Verder betoogt [gedaagde] dat de waarborgsom is vervallen aan de verhuurder en dat de verhuurder onder deze voorwaarde heeft ingestemd met (voortijdige) beëindiging van de verplichtingen van VVAJ. 


2.8.

        [eiseres] heeft hiertegen in gebracht dat de huurovereenkomst tussen VVAJ en [A] niet geloofwaardig of vals is, althans dat een B.V., die later is omgedoopt in ‘het Ambacht B.V.’ de huurovereenkomst met [A] is aangegaan. Zij betwist dat de waarborgsom en de inventaris van VVAJ zijn toegevallen aan [A] , omdat VVAJ niet de huurder was. De rechtbank kan [eiseres] hierin niet volgen. Haar ontgaat de relevantie van de vraag wie huurder van het winkelpand was, nu niet is weersproken dat de overgelegde huurovereenkomst betrekking heeft op de huur van het winkelpand waarin VVAJ haar onderneming exploiteerde. Het gaat vervolgens om de vraag of er baten zijn binnen VVAJ.  Uit de huurovereenkomst (ongeacht of deze met VVAJ of ‘het Ambacht’ is gesloten) is voldoende gebleken dat de inventaris die bij het aangaan van de huurovereenkomst in het pand reeds aanwezig was aan de verhuurder toekomt en dat overige reeds aanwezige zaken op grond van artikel 9.1. van de huurovereenkomst in bruikleen zijn gegeven. Deze inventaris vormt daarom geen bate ten behoeve van VVAJ. 


2.9.
Als bijlage 6 bij akte van 13 januari 2021 heeft [gedaagde] (onder het kopje inventaris) een overzicht van het verloop van de materiele vaste activa van VVAJ in het geding gebracht. De boekwaarde van deze activa bedraagt op 16 augustus 2019 € 24.337,85. 


2.10.
In reactie op dit overzicht heeft [eiseres] allereerst aangevoerd dat, gelet op de geldleningen van ruim € 400.000,00, de investering in activa en de gerealiseerde omzetten/winsten van VVAJ er voldoende liquiditeit moet zijn geweest om [eiseres] te betalen. Zij stelt dat uit de door haar overgelegde stukken blijkt dat [gedaagde] alle liquiditeit in het voorjaar van 2019 heeft overgeheveld of weggesluisd naar haar nieuwe B.V. [eiseres] heeft echter onvoldoende feiten en / of omstandigheden aangevoerd waaruit dit blijkt. Er zijn half augustus kennelijk wel baten overgeheveld naar Den Bosch Trouwringen B.V. zonder betaling aan VVAJ maar dat alle liquiditeit in het voorjaar 2019 is weggesluisd naar deze vennootschap is speculatief en door [eiseres] onvoldoende onderbouwd. Daarnaast is dit een  nieuw concreet verwijt met betrekking tot het handelen van [gedaagde] dat niet past binnen de opdracht die de rechtbank heeft gegeven in het tussenvonnis van 16 december 2020. De rechtbank verwijst verder naar hetgeen zij in punt 2.3. reeds heeft overwogen. Dit standpunt van [eiseres] wordt dan ook gepasseerd.



2.11.


          [eiseres] heeft verder gemotiveerd betwist dat alle overige aanwezige inventaris (zoals genoemd in bijlage 6 bij akte van 13 januari 2021) was verpand aan de heer [B] en door hem aan het einde van de huur is opgeëist. Zij stelt dat de werkplaats van de goudsmid was verpand maar dat uit de staat van materiele vaste activa blijkt dat er nog meer goederen waren. Volgens [eiseres] volgt uit deze staat dat de werkbank goudsmid een boekwaarde had van € 688,00 en de werkplaatsinrichting een boekwaarde van € 5.012,12 zodat er tenminste € 18.488,00 aan boekwaarde aanwezig was aan overige materiele vaste activa. De rechtbank onderschrijft dit standpunt. Uit de overeenkomst van verpanding blijkt dat er door VVAJ aan de heer [B] (hierna: [B] ) een pandrecht is verstrekt op de inventaris van de goudsmid werkplaats en dat de verpanding plaats vindt op de huidige, alsmede nieuw aan te schaffen dan wel vervangende inventaris, gereedschappen, machines en werktuigen die tot deze werkplaats behoren dan wel nog gaan behoren. Als bijlage bij de overeenkomst is een fotorapportage bijgevoegd waaruit blijkt welke inventaris is verpand. Hierop is een werkbank zichtbaar en apparatuur of inventaris die lijken te behoren tot de inrichting van een werkplaats van een goudsmid. De overige inventarisgoederen, genoemd in voornoemde staat van materiele vaste activa (bijlage 6 bij akte van 13 januari 2021 heeft [gedaagde] ), maken op het eerste gezicht geen deel uit van deze fotorapportage. Dit zijn de vitrines, het kassasysteem, de pilaren en bustes, de lamp, de laptop, de kluis, de bloembakken, de tafellampen, het kassasysteem, de HBM machines, de pinautomaat, het rofra meubilair en het draadloosnetwerk. Zonder nadere toelichting van [gedaagde] , die ontbreekt, kan er vanuit worden gegaan dat dit geen goederen zijn die afkomstig zijn uit de werkplaats van de goudsmid. Dat deze goederen door VVAJ zijn verpand aan de heer [B] , of toebehoren aan een derde, is door [gedaagde] onvoldoende onderbouwd. De rechtbank gaat er daarom vanuit dat deze inventarisgoederen, met een boekwaarde van € 18.488,00 (€ 24.337,85 minus € 688,- minus € 5.201,12) in eigendom toebehoren aan VVAJ en een bate vormen. Indien zij zijn overgenomen door Den Bosch Trouwringen B.V. is niet gebleken dat zij hiervoor heeft betaald. Voor zover [eiseres] zich op het standpunt stelt dat de boekwaarde hoger ligt omdat in het jaar 2017 ten onrechte 20% afschrijving is geboekt terwijl de onderneming van VVAJ is gestart per juli 2017, gaat de rechtbank hieraan voorbij. [eiseres] heeft onvoldoende onderbouwd dat de boekwaarde van de materiele vaste activa per 16 augustus 2019 onjuist staat vermeld in het overzicht (bijlage 6). Op de goederen mocht ongeveer twee jaar lang worden afgeschreven, vanaf medio 2017 tot medio 2019. Kennelijk bedroeg de afschrijving 20% (van de aanschafwaarde). Dat er meer of teveel is afgeschreven blijkt nergens uit. Met betrekking tot de werkbank goudsmid (€ 688,-) en de werkplaatsinrichting (€ 5.201,12) van de goudsmid overweegt de rechtbank dat kan worden aangenomen dat [B] bij een verdeling van het actief zijn pandrecht op deze goederen zou hebben uitgewonnen, nu [gedaagde] heeft gesteld dat zij de lening aan [B] niet heeft terugbetaald en [eiseres] dit niet gemotiveerd heeft betwist. Deze goederen kunnen daarom niet als baten worden aangemerkt. 

Aanwezige voorraad





2.12.

        [gedaagde] betoogt dat door alle leveranciers in de branche gebruik wordt gemaakt van een eigendomsvoorbehoud en dat leveranciers van VVAJ, zoals PDA, Bijou Moderne en [C] op die wijze aan haar goederen hebben geleverd. Ter onderbouwing van haar standpunt heeft zij als bijlagen 11, 12 en 13 bij akte van 13 januari 2021 de algemene voorwaarden van deze ondernemingen in het geding gebracht. [gedaagde] stelt dat de handelsvoorraad als zodanig geen deel uit maakt van enig resterend actief. 


2.13.

Als bijlage 14 bij akte van 13 januari 2021 heeft [gedaagde] een overzicht van de openstaande crediteuren overgelegd. Zij stelt dat hieruit blijkt dat de meeste leveranciers hun goederen voor datum liquidatie hadden teruggehaald en de openstaande posten van deze leveranciers (behoudens [eiseres] ) daarom zeer laag zijn. In het tussenvonnis van 16 december 2020 heeft de rechtbank overwogen dat niet alle leveranciers hadden ingestemd met het terughalen van de voorraad en er half augustus 2019 bij VVAJ nog horloges lagen van Boss en sieraden van Zinzi. Vaststaat dat de voorraad van PDA, waaronder de sieraden van Boss, is overgegaan naar de nieuwe vennootschap van [gedaagde] tegen afboeking van de openstaande facturen aan VVAJ en opboeking van deze facturen bij de nieuwe vennootschap. De rechtbank leidt dit af uit bijlage 15 bij akte van 13 januari 2021. Deze voorraad, voor zover nog niet betaald, zal in het kader van de schadeberekening echter niet als actief worden meegeteld. In de hypothetische situatie dat er geen turboliquidatie zou hebben plaatsgevonden en er een verdeling van het actief zou hebben plaatsgevonden, zou het voor de hand hebben gelegen dat PDA deze voorraad zou hebben teruggehaald. Uit haar algemene voorwaarden blijkt immers dat zij onder eigendomsvoorbehoud heeft geleverd. Dan zou er geen verhaal zijn geweest op deze voorraad. Dit geldt op dezelfde gronden voor de onbetaald gebleven sieraden van Zinzi. [eiseres] heeft niet of niet gemotiveerd betwist dat ook deze sieraden onder eigendomsvoorbehoud zijn geleverd. Tijdens de mondelinge behandeling heeft [eiseres] verklaard dat de voorraden van Boss en Zinzi niet beperkt waren in aantal en er door hen vol is geleverd. Zij heeft ook verklaard dat er van Boss en Zinzi minder schulden uit stonden dan aanwezige voorraad in de winkel en dat dit bij haar omgekeerd was. [gedaagde] heeft deze stellingen niet betwist. De rechtbank gaat er daarom van uit dat VVAJ een deel van de ‘oude voorraad’ Boss en Zinzi al had betaald. Gelet op de financiële situatie waarin VVAJ zich bevond, is aannemelijk dat dit slechts een klein gedeelte van de voorraad was. Nu onduidelijk is hoe groot die voorraad was en wat de waarde daarvan was, zal de rechtbank dit schatten. De waarde van deze voorraad (het actief) wordt door de rechtbank geschat op een bedrag van € 2.000,00. 

Actief uit omzet




2.14.


          [gedaagde] heeft als bijlage 8 bij akte van 13 januari 2021 omzetstaten in het geding gebracht over de maanden januari tot en met juni 2019. Zij stelt dat de omzet gemiddeld € 13.0551,51 per maand bedroeg en dat VVAJ na aftrek van kosten verlieslatend was. Dit bedroegen volgens haar inkoopkosten (1/3e deel van de omzet), huurkosten van € 3.333,00 per maand, personeelskosten van ongeveer € 5.500,00 per maand en vaste lasten en overige kosten. [eiseres] houdt staande dat er voldoende geld aanwezig was binnen VVAJ om haar te voldoen, maar zoals onder meer in het tussenvonnis van 16 december 2020 is overwogen, blijkt uit de correspondentie tussen [gedaagde] en [eiseres] dat de situatie van VVAJ financieel niet rooskleurig was. Uit deze correspondentie (genoemd in punt 2 van het tussenvonnis) blijkt dat [eiseres] wist dat de resultaten van VVAJ tegen vielen, er problemen waren met de betaling van facturen, er geen omzet was en ook dat dit meerdere malen is besproken met [eiseres] . Onder deze omstandigheden heeft [eiseres] haar stelling dat de omzetcijfers niet juist zouden zijn en er voldoende geld aanwezig was om haar te voldoen, onvoldoende onderbouwd. Dat er is geschoven met omzet, zoals [eiseres] betoogt, blijkt nergens uit. De rechtbank verwijst naar hetgeen zij hierover in punt 2.3. en 2.10 reeds heeft overwogen.Gelet hierop concludeert de rechtbank dat onvoldoende is gebleken dat er op 16 augustus 2019 sprake was van enig actief uit omzet. 

Saldo op bankrekeningen




2.15.


          [gedaagde] stelt dat zij aanvankelijk een bankrekening had bij de Rabobank die op 25 jan 2019 is beëindigd met een nihil saldo. Zij stelt verder dat zij daarna alleen nog een rekening had bij ING waarop in 2019 nauwelijks een positief saldo stond en ten tijde van de staking van de onderneming zelfs een licht negatief saldo. Zij heeft een afschrift van haar ING rekening overgelegd over de periode 12 april 2019 tot en met 22 april 2019 (bijlage 10 bij akte van 13 januari 2021). Hierop staat een negatief saldo van € 985,08 vermeld. Ofschoon [gedaagde] weinig inzage heeft gegeven in het verloop van het saldo op deze rekening, heeft de rechtbank onvoldoende reden om te twijfelen aan het standpunt van [gedaagde] dat de rekening bij staking in augustus 2019 een licht negatief saldo had. [eiseres] suggereert dat er nog een andere Rabobank rekening was ten name van VVAJ en nog een derde Rabobank rekening ten name van [gedaagde] . Zij verwijt [gedaagde] dat zij geen openheid van zaken geeft, niet alle stukken heeft overgelegd en dat het beeld dat [gedaagde] schetst van de vermogenspositie van VVAJ niet juist is. De rechtbank stelt vast dat [gedaagde] uiteindelijk diverse financiële stukken in het geding heeft gebracht. Dat zij relevante stukken heeft achtergehouden is door [eiseres] , in het licht van de stelling van [gedaagde] dat zij niet over veel stukken beschikt, onvoldoende onderbouwd. Daarvoor zijn ook geen aanknopingspunten te vinden. [gedaagde] heeft ter zitting verklaard dat zij [eiseres] in de periode waarin het slecht ging met VVAJ heeft aangeboden om inzage te nemen in haar financiën, maar [eiseres] had daar toen kennelijk geen behoefte aan. Hieruit blijkt niet dat [gedaagde] zaken voor [eiseres] wilde verbergen.  brengt een hoop zaken naar voren die niet relevant zijn in het kader van de opdracht van de rechtbank in haar tussenvonnis 16 december 2020 en ook geen betrekking hebben op de aansprakelijkheid van [gedaagde] als bestuurster van VVAJ vanwege het oneigenlijk gebruik maken van de turboliquidatie. Bijvoorbeeld de vraag waar alle leningen aan zijn besteed en dat niet gebleken zou zijn dat pandrechten zijn uitgewonnen. Dit betreffen andere verwijten en die behoeven geen bespreking. Verder heeft [eiseres] onvoldoende aangevoerd om te kunnen concluderen dat er een positief banksaldo was ten tijde van de turboliquidatie. Haar stellingen dat de rechtbank er vanuit dient te gaan dat er meerdere bankrekeningen waren op naam van VVAJ waarop voldoende middelen waren geparkeerd, zijn te vaag en onvoldoende concreet. De rechtbank concludeert dan ook dat er geen baten zijn in de vorm van een banktegoed.

Goodwill
2.16.	[gedaagde] betoogt dat er op het moment van liquidatie een reëel perspectief ontbrak, reden waarom aan VVAJ ook geen redelijke goodwill is toe te rekenen. De rechtbank verwerpt dit standpunt. Zoals in het tussenvonnis van 16 december 2020 reeds is overwogen (in punt 4.17.) heeft de rechtbank beslist dat er enige goodwill was. Omdat over de goodwill weinig gegevens bekend zijn, zal de rechtbank deze post schatten. Daarbij wordt in aanmerking genomen dat VVAJ wijzigingen aan het pand heeft aangebracht, bestaande uit een mooi nieuw interieur. Deze investeringen zijn ten goede komen aan de nieuwe vennootschap van [gedaagde] , zonder dat zij hiervoor een overnamesom heeft betaald. Dit vertaalt zich in een stukje goodwill. De goodwill wordt door de rechtbank geschat op een bedrag van € 5.000,00. Samenvatting van de activa op 16 augustus 2019



2.17.

Op grond van voorgaande overwegingen gaat de rechtbank er vanuit dat VVAJ op 16 augustus 2019 in de situatie dat er geen turboliquidatie zou hebben plaatsgevonden, beschikte over de volgende activa:
- boekwaarde inventaris € 18.488,00 (€ 24.337,85 minus de aan [B] verpandde inventarisgoederen)- voorraad: € 2.000,00- goodwill: € 5.000,00Totaal: € 25.488,00.

Schulden


Geldleningen





2.18.


          [gedaagde] betoogt dat er door vier leninggevers een bedrag van € 400.761,00 aan VVAJ is uitgeleend en dat deze leningen het leeuwendeel vormden van de schuldenlast.[eiseres] heeft terecht gesteld dat [gedaagde] niet heeft aangetoond over welke bedragen VVAJ daadwerkelijk heeft beschikt. De rechtbank stelt vast dat [gedaagde] als bijlage 7 bij akte van 13 januari 2021 alleen een overeenkomst van geldlening tussen VVAJ en [B] heeft overgelegd waaruit blijkt dat [B] haar een bedrag van € 25.000,00 heeft uitgeleend. Het had in het licht van het verweer van [eiseres] op de weg van [gedaagde] gelegen om bewijs van de andere geldleningen in het geding te brengen. Dit heeft zij niet gedaan. Zij heeft daarom onvoldoende onderbouwd of en in hoeverre deze geldleningen een deel van de schuldenlast van VVAJ vormden. Met betrekking tot de lening van [B] gaat de rechtbank er vanuit dat deze in de situatie zonder turboliquidatie aan [B] moest worden terugbetaald, maar dat het aannemelijk is dat [B] vanwege een gebrek aan financiële middelen bij VVAJ zijn pandrecht zou hebben uitgewonnen en daaruit voldaan kon worden. De inventarisgoederen waarop zijn pandrecht rustte zijn door de rechtbank niet als baten aangemerkt. De rechtbank verwijst naar punt 2.11. In het kader van de verdeling zal de rechtbank daarom geen rekening houden met de geldleningen waarop [gedaagde] zich beroept en de schuldeisers die deze (mogelijk) zouden opeisen.  

Openstaande crediteuren




2.19.

        [gedaagde] heeft als bijlage 14 bij akte van 13 januari 2021 een overzicht van de crediteuren van VVAJ op 1 augustus 2019 overgelegd. Hieruit kan worden afgeleid dat de openstaande crediteurenpost in totaal € 122.138,70 bedraagt. Zij stelt dat de leveranciers hebben geleverd onder eigendomsvoorbehoud en de meeste goederen zijn geretourneerd voor datum liquidatie waardoor de openstaande schulden zijn gecrediteerd. Dit geldt niet voor de openstaande post aan [eiseres] . Uit de stellingen van partijen volgt dat de retournering van de goederen van [eiseres] in het overzicht nog niet is opgenomen. Na de creditering van deze goederen bedraagt deze post ruim € 38.000,00, aldus [eiseres] . Dit is door [gedaagde] niet betwist. Op de crediteurenlijst staat [eiseres] nog vermeld met een vordering van € 69.423,13 en de rechtbank zal daarom uitgaan van € 38.000,-. [gedaagde] heeft ook niet betwist dat de post openstaande crediteuren inclusief [eiseres] afgerond € 90.577,00 bedraagt. Dit betekent dat het aandeel van [eiseres] daarin 42% is (afgerond). Indien er een verdeling van het actief, conform ieders rang, zou hebben plaatsgevonden, zou [eiseres] een bedrag van € 10.705,00 (42% van € 25.488,00 aan actief) hebben ontvangen. Zij loopt dit bedrag nu mis. De rechtbank begroot de schade van [eiseres] daarom op dit bedrag.  


2.20.
Gelet hierop zal de vordering van [eiseres] worden toegewezen tot een bedrag van € 10.705,00 vermeerderd met de wettelijke rente als bedoeld in artikel 6:119 BW vanaf 30 augustus 2019 tot aan de dag van voldoening.


2.21.


          [eiseres] vordert een bedrag van € 1.114,68 aan buitengerechtelijke incassokosten. De kosten worden toegewezen tot een bedrag van € 882,05 exclusief btw conform het Besluit Bik, vermeerderd met de wettelijke rente vanaf de dag der dagvaarding. 

De proceskosten




2.22.


          [gedaagde] wordt als de grotendeels in het ongelijk gestelde partij, veroordeeld in de proceskosten. De kosten aan de zijde van [eiseres] worden begroot op 
€ 3.550,39, bestaande uit € 2.042,00,00 aan griffierecht, € 100,89 aan explootkosten en € 1.407,50 aan salaris advocaat (2,5 punten × tarief € 563,00).




Nakosten





2.23.
De door [eiseres] gevorderde veroordeling in de nakosten is in deze procedure toewijsbaar voor zover deze kosten op dit moment kunnen worden begroot. 



Afwikkelingskosten




2.24.
De gevorderde afwikkelingskosten worden afgewezen, omdat die kosten onder de eveneens gevorderde buitengerechtelijke incassokosten vallen. 




3De beslissing
De rechtbank


3.1.
veroordeelt [gedaagde] om aan [eiseres] te betalen een bedrag van € 10.705,00, te vermeerderen met de wettelijke rente als bedoeld in artikel 6:119 BW vanaf 30 augustus 2019 tot aan de dag van voldoening; 



3.2.
veroordeelt [gedaagde] om aan [eiseres] te betalen een bedrag van € 882,05 aan buitengerechtelijke incassokosten, vermeerderd met de wettelijke rente als bedoeld in artikel 6:119 BW vanaf 22 januari 2020 tot aan de dag van voldoening;



3.3.
veroordeelt [gedaagde] in de proceskosten, aan de zijde van [eiseres] tot op heden begroot op € 3.550,39;



3.4.
veroordeelt [gedaagde] in de na dit vonnis ontstane kosten, aan de zijde van [eiseres] begroot op € 163,00 aan salaris advocaat, te vermeerderen, onder de voorwaarde dat [gedaagde] niet binnen 14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevonden, met een bedrag van € 85,00 aan salaris advocaat en de explootkosten van betekening van de uitspraak;



3.5.
verklaart dit vonnis tot zover uitvoerbaar bij voorraad;



3.6.
wijst af wat meer of anders is gevorderd.


Dit vonnis is gewezen door mr. C. Schollen-den Besten en in het openbaar uitgesproken op
2 maart 2022.



",Rechtbank Oost-Brabant,2022-03-02,2022-03-03,C/01/354997 / HA ZA 20-90,Uitspraak,,,Civiel recht,Bodemzaak,"
Contradictoir. Oneigenlijke turboliquidatie. Schade berekend op basis van staking onderneming met verdeling actief conform ieders rang.
","

Rechtspraak.nl

",Contradictoir. Oneigenlijke turboliquidatie. Schade berekend op basis van staking onderneming met verdeling actief conform ieders rang.
806,ECLI:NL:RBDHA:2022:1755,,Rechtbank Den Haag,2022-03-03,2022-03-07,C/09/623369 / JE RK 22-24,Uitspraak,,,Civiel recht; Personen- en familierecht,,,,No summary available
807,ECLI:NL:GHARL:2022:1637,"

GERECHTSHOF ARNHEM-LEEUWARDEN


locatie Arnhem



afdeling civiel recht



zaaknummers gerechtshof 200.294.928 en 200.294.929
(zaaknummers rechtbank Gelderland 361053 en 375897)




beschikking van 3 maart 2022




inzake





          [verzoekster]
        ,
wonende te [woonplaats1] ,verzoekster in het principaal hoger beroep,
verweerster in het incidenteel hoger beroep,
verder te noemen: de vrouw,
advocaat: mr. A. Patist te Maarssen, gemeente Stichtse Vecht,



en





          [verweerder]
        , 
wonende te [woonplaats2] ,
verweerder in het principaal hoger beroep,
verzoeker in het incidenteel hoger beroep,
verder te noemen: de man,
advocaat: mr. C Boussidi te Amsterdam.






1Het geding in eerste aanleg


Het hof verwijst voor het geding in eerste aanleg naar de beschikking van de rechtbank Gelderland, zittingsplaats Arnhem, van 4 maart 2021, zoals hersteld bij beschikking van 28 april 2021, uitgesproken onder voormelde zaaknummers.





2Het geding in hoger beroep


2.1
Het verloop van de procedure blijkt uit:
- het beroepschrift met producties I tot en met XXI, ingekomen op 31 mei 2021;
- het verweerschrift tevens houdende incidenteel hoger beroep met productie 15;
- het verweerschrift in het incidenteel hoger beroep met producties 22 tot en met 58;
- een journaalbericht van mr. Boussidi van 10 januari 2022 met een brief en met producties 
16 tot en met 23;
- een journaalbericht van mr. Patist van 11 januari 2022 met een brief;
- een journaalbericht van mr. Boussidi van 11 januari 2022 met een brief;
- een journaalbericht van mr. Patist van 12 januari 2022 met een brief;
- een journaalbericht van mr. Patist van 19 januari 2022, betreffende intrekking grief.




2.2
De mondelinge behandeling heeft op 20 januari 2022 plaatsgevonden. Partijen zijn in persoon verschenen, bijgestaan door hun advocaten.





3De feiten


3.1
Partijen zijn [in] 1979 gehuwd in gemeenschap van goederen.



3.2
De man heeft op 28 oktober 2019 een verzoek tot echtscheiding en tot het treffen van nevenvoorzieningen ingediend. De vrouw heeft verweer gevoerd en zelfstandige verzoeken gedaan tot het treffen van nevenvoorzieningen. 



3.3
Bij beschikking voorlopige voorzieningen van 8 december 2020 is het uitsluitend gebruik van de echtelijke woning voor de duur van de procedure toegewezen aan de man.



3.4
Bij de beschikking van 4 maart 2021 is tussen partijen de echtscheiding uitgesproken. De echtscheidingsbeschikking is op 10 mei 2021 ingeschreven in de registers van de burgerlijke stand.



3.5
Naast het uitspreken van de echtscheiding heeft de rechtbank bij de beschikking van 4 maart 2021, zoals hersteld bij beschikking van 28 april 2021, bepaald dat de man gedurende zes maanden na de inschrijving van de echtscheidingsbeschikking het recht heeft in de woning aan de [adres] te [plaats] te blijven wonen en is de wijze van verdeling van de ontbonden gemeenschap van goederen gelast. Behoudens de uitsproken echtscheiding zijn voormelde beslissingen uitvoerbaar bij voorraad verklaard. Verder is bepaald dat iedere partij de eigen kosten draagt. Het meer of anders verzochte is afgewezen. 





4De omvang van het geschil


4.1
Tussen partijen zijn in hoger beroep de volgende onderwerpen in geschil:
- de bijdrage door de man in het levensonderhoud van de vrouw (partneralimentatie);
- de overlegging van bepaalde stukken door de man;
- een schuld aan de moeder van de vrouw;
- een vergoeding van de man aan de vrouw met betrekking tot de woning;
- verdeling van roerende zaken en rente op spaarproducten.



4.2
De vrouw is met zes grieven in hoger beroep gekomen van de beschikking van 4 maart 2021, zoals hersteld bij beschikking van 28 april 2021 (hierna ook: de bestreden beschikking). Kort samengevat verzoekt zij het hof haar initiële verzoek ten aanzien van de partneralimentatie alsnog toe te wijzen, te beslissen omtrent de schuld aan de moeder van de vrouw, te bepalen dat de man gehouden is zich aan gemaakte afspraken over een vergoeding met betrekking tot de woning te houden, te bepalen dat de man gehouden is bepaalde bankafschriften over te leggen op straffe van een  dwangsom, en te bepalen dat de man haar een bedrag van € 3.401,10 dient te voldoen. Tot slot verzoekt zij het hof de man te veroordelen in de kosten van de procedure. Bij aanvullend verzoek in haar verweer op het incidenteel hoger beroep verzoekt zij afgifte van bepaalde (inboedel)spullen op straffe van verbeurte van een dwangsom, dan wel, als afgifte niet meer kan een vervangende schadevergoeding van € 2.500,- en ze verzoekt verdeling van de bankspaarproducten inclusief de rente.



4.3
De man voert verweer en verzoekt het hof de vrouw niet-ontvankelijk te verklaren in haar verzoeken, althans om die af te wijzen en een eventuele alimentatieverplichting te beperken tot een jaar met maandelijkse afbouw en nihilstelling nadien. Op zijn beurt is de man met twee grieven in incidenteel hoger beroep gekomen en verzoekt hij het hof te verklaren voor recht dan wel vast te stellen dat de vrouw niet behoeftig is in het kader van de door haar verzochte partneralimentatie, te verklaren voor recht dan wel vast te stellen dat de geldlening bij de moeder van de vrouw in totaal € 37.588,10 bedroeg en te verklaren voor recht dan wel vast te stellen dat die lening door verjaring is teniet gegaan althans dat op de peildatum daarvan maximaal € 7.600,- resteert. Ook verzoekt hij de vrouw te veroordelen in de kosten van de procedure in eerste aanleg en het hoger beroep.



4.4
De  vrouw voert verweer op het incidenteel hoger beroep van de man en verzoekt de man niet-ontvankelijk te verklaren in zijn incidenteel hoger beroep, althans zijn verzoeken af te wijzen. Ook vermeerdert zij haar verzoeken en vult deze aan en verzoekt zij het hof te bepalen dat de man bepaalde spullen aan haar dient af te geven op straffe van een dwangsom en te bepalen dat partijen dienen mee te werken aan de verdeling/verrekening van (de rente op) bankspaarproducten. 





5De motivering van de beslissing


5.1
In haar verweer op het incidenteel hoger beroep van de man gaan de vrouw tevens in op het verweer van de man in het principaal hoger beroep. Ook worden er door de vrouw in dat stuk nieuwe verzoeken gedaan. Dat is in strijd met de in artikel 347 lid 1 Wetboek van Burgerlijke Rechtsvordering (Rv) besloten twee-conclusie-regel. Deze regel houdt in dat, behoudens uitzonderingen, de vrouw als verzoeker al haar stellingen moet aanvoeren in haar beroepschrift en de man al zijn weren  in zijn verweerschrift. Op grond van lid 3 van dat artikel mag de vrouw ook reageren op het incidenteel hoger beroep van de man. Die laatste bevoegdheid gaat echter niet zover dat de vrouw ook nog mag reageren op de verweren van de man in diens verweerschrift in het principaal hoger beroep. Het hof zal daarom hetgeen door de vrouw in haar verweer op het incidenteel is opgenomen onder de randnummers 1.1 tot en met 2.10, 6.1 tot en met 6.9 en 9.1 tot en met 9.5 buiten beschouwing laten. Niettemin zal het hof wel de aanvullende verzoeken van de vrouw betreffende de inboedel en verdeling van rente in de procedure betrekken. Dit zijn twee overzichtelijke verzoeken die de procedure niet vertragen en voorkomen wordt daarmee dat partijen over deze twee punten een nieuwe procedure zouden moeten voeren. Bovendien heeft de man verweer gevoerd op deze verzoeken. 



5.2
De vrouw heeft reeds voor de mondelinge behandeling haar tweede grief ingetrokken. Het daaraan gekoppelde verzoek zal daarom worden afgewezen. Aan de eerste grief van de vrouw komt geen zelfstandige betekenis toe en deze zal daarom niet separaat worden besproken. Op de mondelinge behandeling heeft de man het verzoek in zijn vierde grief om een eventueel op te leggen partneralimentatie te beperken tot een jaar ingetrokken. 



de partneralimentatie





5.3
De vrouw verzoekt het hof haar initiële verzoek ten aanzien van de partneralimentatie alsnog toe te wijzen. Daarmee zal de vrouw doelen op haar verzoek in eerste aanleg, waarin zij verzocht om te bepalen dat de man haar een bijdrage van € 2.604,- per maand dient te voldoen als bijdrage in haar kosten van levensonderhoud. In haar derde grief echter verzoekt zij het hof om zowel haar behoefte en behoeftigheid vast te stellen op € 2.880,-. Het hof begrijpt daar uit dat de vrouw haar verzoek uit de eerste aanleg heeft vermeerderd en thans verzoekt om te bepalen dat de man haar een bijdrage van € 2.880,- per maand dient te voldoen als bijdrage in haar kosten van levensonderhoud.



5.4
De man voert verweer en heeft zelf twee grieven geformuleerd ten aanzien van de partneralimentatie. Hij acht de vrouw in staat om € 2.500,- bruto per maand te verdienen. Ze heeft werkervaring, geen (aangetoonde) medische beperkingen die haar verhinderen te werken, ze is intelligent, goed opgeleid, ze heeft geen zorg voor kinderen, ze heeft geen woonlasten en een (liquide) vermogen van meer dan € 350.000,-, waar nog bijkomt haar aandeel in de waarde van de aandelen. De vrouw neemt volgens de man geen enkel initiatief om (meer) inkomen te genereren, terwijl dat wel van haar mag worden verwacht. Ze zou volgens de man diverse kantoorwerkzaamheden kunnen doen, bijvoorbeeld als receptioniste en in de ondersteuning van verkoopmensen. Dat heeft ze ook altijd binnen het bedrijf van partijen gedaan. 



5.5
Het hof overweegt als volgt. Op grond van de wet kan de rechter bij de echtscheidingsbeschikking of bij latere uitspraak aan de echtgenoot die onvoldoende inkomsten tot zijn levensonderhoud heeft, noch zich in redelijkheid kan verwerven, op diens verzoek ten laste van de andere echtgenoot een uitkering tot levensonderhoud toekennen (artikel 1:156 Burgerlijk Wetboek (BW)). Nu de vrouw verzoekt om een bijdrage van de man ligt het op haar weg om aan te tonen dat zij onvoldoende inkomsten tot levensonderhoud heeft en zich deze in redelijkheid niet kan verwerven. 



5.6
Sinds de uitspraak van de rechtbank hebben zich nieuwe ontwikkelingen voorgedaan die van belang zijn bij de beoordeling van het verzoek van de vrouw. In haar verweer op het incidenteel hoger beroep van de man vermeldt de vrouw dat zij op 2 augustus 2021 met haar nieuwe partner is gaan samenwonen en dat zij op 11 oktober 2021 met hem is gehuwd. Daarmee wordt de periode waarover het verzoek van de vrouw zich uitstrekt beperkt tot een kleine drie maanden, te weten van 10 mei 2021 tot 2 augustus 2021. Immers, de termijn voor het verstrekken van levensonderhoud vangt aan op de datum van inschrijving van de echtscheidingsbeschikking (art. 1:157 lid 6 BW) en eindigt wanneer de alimentatiegerechtigde opnieuw in het huwelijk treedt of is gaan samenleven met een ander als waren zij gehuwd (art. 1:160 BW).



5.7
Bij de beoordeling van het verzoek van de vrouw zijn verder de volgende feiten en omstandigheden van belang, zoals die volgen uit de overgelegde stukken en het verhandelde ter zitting. 



5.8
Tijdens het huwelijk hadden partijen een [bedrijf] , waarin zij beiden werkten. De onderneming was ondergebracht in de besloten vennootschap genaamd [naam1] B.V. De aandelen in die vennootschap werden gehouden door [naam2] B.V. Op enig moment tijdens het huwelijk hebben partijen besloten om met dit bedrijf te stoppen en feitelijk zijn ze in 2019 gestopt. Het bedrijf, althans de activa daarvan, is verkocht aan een derde en beide partijen hebben hun deel van de verkoopopbrengst ontvangen. Mede daardoor heeft de vrouw, blijkens haar verweer op de eerste grief van de man, een vermogen van rond de € 327.000,-. De vrouw was van maart 2020 tot april 2021 vereffenaar van de beide besloten vennootschappen. Voordat partijen hun [bedrijf] hadden werkte de vrouw, van 1982 tot 1998, bij een [maatschappij] . In de begintijd van de onderneming verrichte de vrouw ook nog betaalde werkzaamheden elders, maar zij is al snel fulltime in het bedrijf van partijen gaan werken. In 2011 heeft de vrouw fybromyalgie ontwikkeld. Ondanks dat heeft de vrouw, in verband ook met de financiële situatie van de onderneming, volop meegedraaid binnen het bedrijf. In 2015 heeft de vrouw op het bedrijf een ongeluk gehad. In 2019 kreeg ze in toenemende mate last van haar heup. 



5.9

Het hof is van oordeel dat de vrouw in de periode van 10 mei 2021 tot 2 augustus 2021 (een periode van bijna tweeëneenhalve maand) in staat moet worden geacht om zelf geheel in haar behoefte te voorzien, ongeacht of daarbij nu uitgegaan wordt van de door de rechtbank vastgestelde behoefte van de door de vrouw verzochte vast te stellen bijdrage van € 2.880,-. De periode waar het over gaat is inmiddels al voorbij en de vrouw heeft in die tijd kennelijk in haar eigen levensonderhoud kunnen voorzien. Er is door haar niet gesteld en ook is niet gebleken dat de vrouw voor haar levensonderhoud in die periode van anderen afhankelijk was en/of schulden heeft moeten maken. Op de mondelinge behandeling is namens haar enkel aangevoerd dat ze heeft ingeteerd op haar eigen vermogen. In welke mate dat is geweest, is niet duidelijk. Afgezien daarvan echter is het hof van oordeel dat gelet op het aanzienlijke vermogen, het rendement over dat vermogen en de korte periode waarover het thans gaat, van de vrouw in redelijkheid verwacht kan worden dat zij het rendement over haar vermogen heeft kunnen gebruiken om te voorzien in haar levensonderhoud en wellicht in enige mate heeft ingeteerd op haar vermogen om daarmee in haar eigen levensonderhoud te voorzien. Wat daarbij verder nog meeweegt is dat onduidelijk is gebleven waar de vrouw in de betreffende periode feitelijk verbleef, zodat ook niet vastgesteld kan worden of zij in die periode daadwerkelijk behoefte had aan de door haar verzochte bijdrage. De man heeft de vrouw daarnaar gevraagd, maar geen antwoord gekregen. Ook op de mondelinge behandeling bij het hof is daarover door de vrouw geen mededeling gedaan. 
Het hof zal dan ook het verzoek van de vrouw tot het vaststellen van een bijdrage in haar levensonderhoud ten laste van de man over de periode 10 mei 2021 tot 2 augustus 2021 afwijzen. 




5.10
Het voorgaande houdt in dat grief 3 van de vrouw, voor zover die erop ziet om alsnog een bijdrage in haar levensonderhoud ten laste van de man vast te stellen, faalt. Dit houdt tevens in dat grief 1 van de man, waarin hij stelt dat de vrouw niet behoeftig is, slaagt. Dit zal echter geen wijziging in het dictum van de bestreden beschikking tot gevolg hebben, omdat het niet slagen van de grief van de vrouw inhoudt dat het hof de beslissing van de rechtbank in stand zal laten. Aan de bespreking van de vierde grief van de vrouw, betreffende de draagkracht van de man, komt het hof niet meer toe.  



overleggen van stukken (bankafschriften) door de man





5.11
In eerste aanleg heeft de rechtbank het verzoek van de vrouw om de man te verplichten bankafschriften te overleggen afgewezen. In haar vijfde grief stelt de vrouw dat zij, ondanks dat zij zich ervan bewust is dat partijen naar elkaar gedurende het huwelijk geen rekening en verantwoording hoeven af te leggen over de besteding van gemeenschapsgelden,  diverse feiten en omstandigheden heeft aangevoerd waaruit duidelijk wordt dat de man heeft gepoogd geldstromen aan de gemeenschap te onttrekken/buiten de verdeling te houden. Daarbij gaat het niet alleen om zakelijke transacties, maar ook over transacties in de privésfeer. Er is dus voor haar alle aanleiding om de stukken in te willen zien, waarbij het dan specifiek gaat om de periode september en oktober 2019. Ten aanzien van die periode wil de vrouw alle opvolgende bankafschriften van alle op naam van de man staande bankrekeningen inzien. 



5.12

Dat verzoek zal het hof afwijzen. Het hof vult de rechtsgrond van de vrouw ambtshalve aan en gaat ervan uit dat de vrouw haar verzoek baseert op artikel 843a Rv. Op grond van dat artikel kan degene die daarbij rechtmatig belang heeft inzage, afschrift of uittreksel vorderen van bepaalde bescheiden aangaande een rechtsbetrekking waarbij hij partij is, van degene die deze bescheiden tot zijn beschikking heeft. In de toelichting op haar grief vermeldt de vrouw een aantal transacties die de (zakelijke rekening van de) BV’s betreffen. In het kader van de afwikkeling van de gemeenschap heeft de vrouw bij stukken die die transacties betreffen geen rechtmatig belang. Voor zover de vrouw daar inzage of afschriften van wenst of vragen heeft over bepaalde transacties, hoort dat thuis binnen het  vennootschappelijke vereffeningsgeschil. Dat is nog niet afgerond en daarin worden beide partijen door een andere advocaat bijgestaan dan in de onderhavige zaak. 
Voor zover het verzoek van de vrouw ziet op transacties in de privésfeer ziet het hof niet welk rechtmatig belang de vrouw heeft bij inzage in alle bankafschriften van alle rekeningen van de man. Bij de verdeling van de huwelijksgoederengemeenschap is in beginsel enkel van belang het saldo op de peildatum, in dit geval op 28 oktober 2019. De transacties die voordien op de privérekeningen hebben plaatsgevonden zijn voor de verdeling niet relevant, althans de vrouw heeft naar het oordeel van het hof onvoldoende duidelijk gemaakt waar zij dan precies naar op zoek is en met welk doel. In haar toelichting op de grief verzoekt de vrouw verder om inzage ter opheldering van een aantal specifieke, bijzondere omstandigheden. Het is het hof echter niet duidelijk welke omstandigheden de vrouw daarmee bedoelt, nu zij in haar toelichting op de grief ook gewag maakt van in haar ogen dubieuze zakelijke transacties. Kortom het verzoek van de vrouw is te algemeen en onvoldoende specifiek. 




5.13
Verder stelt de vrouw dat zij onlangs heeft ontdekt dat de man kort voor de peildatum hoortoestellen heeft besteld en betaald. Met die transactie is een bedrag van € 3.401,10 gemoeid. Volgens de vrouw is hier sprake van een geval als bedoeld in artikel 3:194 lid 2 BW en dient de man haar dit gehele bedrag te voldoen, subsidiair de helft daarvan. Ook dat zal het hof afwijzen. Voor een toewijzing van een dergelijk verzoek dient sprake te zijn van opzettelijk verzwijgen, zoek maken of verborgen houden van tot de gemeenschap behorende goederen. Daarvan is het hof echter niet gebleken. De man heeft enkel hoortoestellen besteld en betaald. Niet valt in te zien hoe dat kwalificeert als het opzettelijk verzwijgen, zoek maken of verborgen houden van gemeenschapsgeld. Dat deze aankoop in augustus 2019 heeft plaatsgevonden, dus nog vóór de peildatum, en dat de vrouw van die transactie niet op de hoogte was maakt dat niet anders. Grief 5 van de vrouw faalt. 



5.14
In de op de mondelinge behandeling door mr. Boussidi overgelegde spreekaantekeningen stelt de man zich op het standpunt dat de hoortoestellen verknocht zijn aan de man en daarom buiten de verdeling moeten blijven. Dat is een nieuwe grief. Deze had de man in zijn verweerschrift tevens incidenteel hoger beroep moeten opwerpen. Het hof verwijst in deze kortheidshalve naar de hiervoor reeds aangehaalde twee-conclusie-leer. Bovendien is het voor het hof niet duidelijk wat de man met deze grief beoogt. Hij heeft daaraan ook geen rechtsgevolg verbonden.



de schuld aan de moeder van de vrouw





5.15

Vast staat dat partijen in 2000/2001 van de moeder van de vrouw NLG 98.700 
(€ 44.788,10) in contanten hebben geleend. In geschil is welk bedrag van die lening nog resteert. De rechtbank heeft beslist dat de restschuld nog € 30.488,10 is, nu er bij de moeder € 7.100,- in contanten is aangetroffen wat als aflossing heeft te gelden en de man onweersproken heeft aangevoerd dat hij € 7.200,- aan kosten heeft moeten maken voor het omwisselen van de guldens naar euro’s. Aldus zijn partijen naar het oordeel van de rechtbank ieder voor de helft draagplichtig voor een schuld van € 30.488,10. 




5.16
Beide partijen komen van die beslissing in beroep. Volgens de vrouw is de restschuld nog € 37.688,10 nu de vrouw de door de man gestelde € 7.200,- aan omwisselkosten wel degelijk heeft weersproken en de man die kosten niet heeft aangetoond. De man stelt dat de restschuld € 7.600,- is. Primair echter beroept de man zich er op dat sprake is van verjaring. 



5.17
Uit de stellingen van partijen en de toelichting daarop komt het volgende naar voren. De moeder van de vrouw had het voormelde geldbedrag van NLG 98.700 gespaard. Het ging daarbij om arbeidsinkomsten die zij in contanten heeft ontvangen en nooit in haar belastingaangifte heeft opgegeven. De man stelt dat hij het destijds op zich heeft genomen om dit geld om te wisselen van guldens naar euro’s. Nu het hierbij ging om zwart geld kon hij niet met dit gehele bedrag naar een Nederlandse bank stappen. Daarom heeft hij de guldens via zijn contacten in kleinere porties bij verschillende banken in binnen- en buitenland doen omwisselen. Daarmee waren kosten gemoeid, die in totaal een bedrag van € 7.200,- bedroegen. Daarvan heeft hij echter geen bonnen of nota’s. Als partijen bij de moeder van de vrouw op bezoek gingen, namen zij envelopjes met daarin contant geld mee ter aflossing van de lening. Toen de moeder van de vrouw naar een verzorgingstehuis verhuisde is bij haar een zo’n envelopje met € 7.100,- aangetroffen. De man stelt dat er € 30.000,- is afgelost en volgens hem bewijst het enkele aantreffen van de envelop met € 7.100,- nog niet dat dit (een) aflossing(en) op de lening betreft. De man hield op een handgeschreven briefje bij welke bedragen er door partijen aan de moeder van de vrouw werden afgelost. Dat briefje heeft hij op enig moment weggegooid en een nieuw getypt overzicht gemaakt. Dat laatste overzicht is door hem overgelegd en daaruit volgt een restschuld van € 7.600,-. De vrouw betwist de juistheid van dat laatste overzicht. Volgens haar liet het handgeschreven briefje van de man een heel ander (hoger) bedrag als restschuld zien. Inmiddels heeft de vrouw op 29 april 2021 € 37.688,10 overmaakt naar haar moeder ter aflossing op de lening. Zij wil nu de helft van dit bedrag van de man ontvangen. 



5.18

Het hof overweegt met betrekking tot het verweer van de man dat er sprake is van verjaring van de vordering het volgende.
Vast staat dat de lening bij de moeder van de vrouw is aangegaan in 2000 of 2001. Niet is gesteld of gebleken dat een terugbetalingstermijn is afgesproken, zodat ingevolge artikel 3:307 lid 2 BW de verjaringstermijn twintig jaar bedraagt na de aanvang van de dag volgende op die waartegen de opeising op zijn vroegst mogelijk was.
In artikel 6:11 lid 3 BW is bepaald dat een beroep op verjaring van de rechtsvordering van de schuldeiser de tot bijdragen aangesprokene slechts toekomt, indien op het tijdstip van het ontstaan van de verplichting tot bijdragen zowel hijzelf als degene die de bijdrage verlangt, jegens de schuldeiser de voltooiing van de verjaring had kunnen inroepen. Dit brengt met zich dat de man slechts een beroep op verjaring toekomt indien op het tijdstip waarop de vrouw de schuld aan haar moeder betaalde, zowel de vrouw als de man zich tegenover de moeder op de voltooiing van de verjaring konden beroepen. 
Uit het door de vrouw overgelegde bankafschrift van 30 april 2021 (productie XXI bij beroepschrift) volgt dat de lening uit 2000 stamt en deze lening is door de vrouw op 29 april 2021 afgelost. Gelet op die data komt het hof tot het oordeel dat zowel de man als de vrouw zich op het moment van de aflossing zich tegenover de moeder op verjaring konden beroepen. Dat de moeder van de vrouw regelmatig zei: ‘denken jullie nog aan het aflossen?’ maakt niet dat de verjaring is gestuit. Daarvoor eist artikel 3:317 BW namelijk een schriftelijke aanmaning en dat die er is geweest is niet gesteld of gebleken.
Het voorgaande brengt met zich dat het beroep van de man op verjaring slaagt. Het verzoek van de vrouw om te bepalen dat de man aan haar de helft van € 37.688,10 te voldoen zal het hof dan ook afwijzen. Het voorgaande laat onverlet dat de vrouw op grond van artikel 6:131 BW verrekening kan vorderen.




5.19
Hetgeen het hof hiervoor onder 5.18 heeft overwogen betekent niet dat de lening door verjaring niet meer bestaat. Enkel de rechtsvordering tot nakoming, dan wel de regresvordering kan in geval van verjaring niet meer worden ingeroepen. Er resteert dan nog wel een natuurlijke verbintenis wegens geleend geld en deze schuld behoort nog steeds tot de huwelijksgoederengemeenschap van partijen. Voor die schuld zijn partijen ieder voor de helft draagplichtig. Het enkele feit dat de vrouw de schuld aan de moeder heeft afgelost brengt immers niet met zich dat er onverschuldigd is betaald aan de moeder.



5.20
Het hof zal hierna de omvang van die schuld vaststellen nu partijen daarover van mening verschillen. Ten aanzien van de aflossingen op de schuld is niet in geschil dat dit in contanten, via contanten in envelopjes, gebeurde. Ook is niet in geschil dat er bij de moeder, toen zij verhuisde, een envelopje met € 7.100,- in contanten is aangetroffen. Gelet op deze feiten en omstandigheden is het naar het oordeel van het hof zeer waarschijnlijk dat deze € 7.100,- (een) aflossing(en) op de lening betreft. De stelling van de man dat er een bedrag van € 30.000,- is afgelost wordt door de vrouw betwist en tegenover die betwisting heeft de man  - naar het oordeel van het hof - zijn stelling niet, althans onvoldoende onderbouwd. De enige onderbouwing van de man voor die stelling is het door hemzelf getypte overzicht, waarvan de juistheid door de vrouw wordt betwist. Dat overzicht is ongedateerd en maakt melding van drie aflosmomenten in contanten. Ook die momenten zijn niet gedateerd en/of geaccordeerd door de moeder van de vrouw. De man doet op dit punt ook geen concreet bewijsaanbod. Zijn tweede grief faalt op dit onderdeel. 



5.21
De door de man gestelde omwisselkosten van € 7.200,- worden door de vrouw betwist en door de man niet nader onderbouwd met bijvoorbeeld verifieerbare bescheiden. De man doet op dit punt ook geen concreet bewijsaanbod. In zoverre slaagt grief 6 van de vrouw.



5.22
Uit het voorgaande volgt dat tot de gemeenschap behoort een schuld aan de moeder van € 37.688,10 en dat partijen ieder voor de helft draagplichtig zijn voor deze schuld. 



vergoeding voor het gebruik van de woning





5.23
In hoger beroep doet de vrouw alsnog het verzoek dat ze in eerste aanleg heeft ingetrokken, met een kleine wijziging. Ze verzoekt het hof de man te veroordelen tot nakoming van de afspraak tot betaling van € 1.000,- per maand aan haar vanaf 1 oktober 2019 tot het moment dat de man de woning heeft verlaten. Afgesproken is dat de vrouw dit bedrag zou toekomen ten laste van [naam2] B.V. Zo het hof dit niet toewijst, verzoekt ze subsidiair om te bepalen dat de man gehouden is om vanaf 10 mei 2021 tot het einde van het gebruik van de woning door de man, aan de vrouw € 500,- per maand als gebruiksvergoeding te voldoen. De man betwist dat hij gehouden is de vrouw enig bedrag te voldoen.



5.24
Het hof overweegt als volgt. Tegenover de betwisting van de man heeft de vrouw naar het oordeel van het hof haar stelling niet, althans onvoldoende onderbouwd. De vrouw heeft geen stukken overgelegd waaruit de door haar gestelde afspraken blijken. Bovendien is blijkens de stelling van de vrouw kennelijk [naam2] B.V. gehouden om de vrouw het bedrag van € 1.000,- per maand te voldoen. [naam2] B.V. is echter een zelfstandige rechtspersoon en is geen partij in de onderhavige procedure over de verdeling van het huwelijksvermogen van partijen. Het hof kan die vennootschap daarom ook niet tot iets verplichten en ergens toe veroordelen. Het verzoek van de vrouw wijst het hof daarom af. Het subsidiaire verzoek van de vrouw betreft een door de man te betalen gebruiksvergoeding voor het gebruik door de man van de voormalig echtelijke woning. Ook dat zal het hof afwijzen. De echtelijke woning is verkocht en blijkens een door de man overgelegd kadastraal uittreksel op 3 september 2019 geleverd aan [naam3] B.V. Vanaf die datum zijn partijen dus geen eigenaar meer van de woning [adres] te [plaats] . Kennelijk stond [naam3] B.V. de man toe om nog enige tijd in de woning te verblijven, maar niet valt in te zien waarom dat ertoe zou moeten leiden dat de man aan de vrouw vanaf 10 mei 2021 een gebruiksvergoeding zou moeten voldoen. Daarvoor ontbreekt een wettelijke grondslag.    



de afgifte van bepaalde spullen en verdeling van bankspaarproducten





5.25
In haar verweer op het incidenteel hoger beroep van de man heeft de vrouw twee nieuwe/aanvullende verzoeken geformuleerd over de afgifte van spullen en de verdeling van de rente op de bankspaarproducten. Zoals hiervoor onder 5.1 is overwogen zal het hof die verzoeken behandelen. 



5.26
In het eerste verzoek stelt de vrouw dat de verdeling van de spullen zoals die door de rechtbank is bepaald nog niet is geëffectueerd. Zij verzoekt het hof de man te veroordelen om de ontbrekende spullen, zoals vermeld op de door haar overgelegde lijst, binnen een week aan de vrouw af te geven op straffe van verbeurte van een dwangsom van € 1.000,- voor iedere dag dat hij daarmee in gebreke blijft. Subsidiair verzoekt zij de man te veroordelen om haar een vervangende schadevergoeding van € 2.500,- te betalen. 



5.27
De man voert hiertegen op de mondelinge behandeling aan dat de vrouw de inboedel heeft meegenomen die zij wilde hebben. Dat wat overbleef had geen waarde en is weggebracht naar de stort en de kringloop. De man heeft nog verklaringen van zijn zoon en dochter overgelegd. Daaruit blijkt dat de man samen met zijn kinderen de woning heeft leeggeruimd, dat de vrouw - nadat zij haar spullen uit de woning had gehaald - heeft gezegd dat de rest van de spullen weg mocht en dat die resterende spullen vervolgens zijn weggebracht naar de kringloop, de rommelmarkt van de kerk en naar de stort. 



5.28
Het hof overweegt als volgt. Duidelijk is geworden dat de spullen waar de vrouw afgifte van verzoekt er niet meer zijn. De reden daarvoor is door de man toegelicht en met verklaringen van de kinderen onderbouwd. Afgifte van deze spullen is daardoor niet meer mogelijk. Het hof ziet in de verklaringen van de man en de kinderen over de feitelijke gang van zaken ook geen aanleiding om de vrouw een vervangende schadevergoeding toe te kennen. Kennelijk heeft de vrouw die spullen meegenomen die zij wilde en mocht de rest weg. De vrouw heeft bovendien ook het door haar gevorderde schadebedrag niet onderbouwd en de hoogte van dit bedrag wordt door de man bovendien betwist. Het verzoek van de vrouw met betrekking tot de ontbrekende spullen wijst het hof af. 



5.29
In het tweede verzoek stelt de vrouw dat de rechtbank ten aanzien van de verdeling van de banksaldi en lijfrenten is uitgegaan van de saldi op de peildatum. Daarin zijn echter niet meegenomen de over die saldi opgebouwde rente van 1 januari 2019 tot aan de effectuering van de saldiverdeling. Zij verzoekt het hof daarom te bepalen dat partijen dienen mee te werken aan verdeling van die saldi inclusief de rentevergoeding. 



5.30
Het hof overweegt als volgt. Ten aanzien van de banksaldi en de lijfrentes geldt dat tot de gemeenschap behoren de saldi en de daarover opgebouwde rente tot de peildatum. Dat is hetgeen partijen dienen te verdelen en het hof zal aldus beslissen. In zoverre wijst het hof het verzoek van de vrouw toe. 





6De slotsom


6.1
Op grond van hetgeen hiervoor is overwogen, slaagt grief 6 van de vrouw en de grieven 1 en 2 (deels) van de man. Aan de eerste grief van de vrouw komt geen zelfstandige betekenis toe en haar tweede grief is ingetrokken. De overige grieven falen. Het hof zal de bestreden beschikking vernietigen voor zover daarin is bepaald dat door partijen aan de moeder van de vrouw € 30.488,10 dient te worden afgelost en dat partijen ieder voor de helft draagplichtig zijn om de aflossing te voldoen. In plaats daarvan zal het hof bepalen dat het restant van de lening aan de moeder van de vrouw € 37.688,10 bedraagt en dat partijen op grond van artikel 1:100 BW ieder voor de helft draagplichtig zijn voor deze schuld. Verder zal het hof bepalen dat de banksaldi en lijfrente dienen te worden verdeeld per de peildatum inclusief de tot die datum opgebouwde rente. De overige aanvullende verzoeken van de vrouw worden afgewezen.  



6.2
Het hof zal de proceskosten in hoger beroep compenseren, nu partijen gewezen echtgenoten zijn en de procedure de verdeling van de ontbonden huwelijksgemeenschap betreft.





7De beslissing


Het hof, beschikkende in beide zaaknummers, in het principaal en het incidenteel hoger beroep:



7.1
vernietigt de beschikking van de rechtbank Gelderland, zittingsplaats Arnhem, van 4 maart 2021, zoals hersteld bij beschikking van 28 april 2021, voor zover daarbij is bepaald dat door partijen aan de moeder van de vrouw € 30.488,10 dient te worden afgelost en dat partijen ieder voor de helft draagplichtig zijn om de aflossing te voldoen (4.3 van het dictum in verbinding met rechtsoverweging 3.38) en in zoverre opnieuw beschikkende:



7.2
bepaalt dat tot de gemeenschap behoort een schuld aan de moeder van de vrouw van € 37.688,10 en dat partijen ieder voor de helft draagplichtig zijn voor deze schuld;



7.3
bepaalt dat de banksaldi en de lijfrente dienen te worden verdeeld per de peildatum  inclusief de per die datum daarover opgebouwde rente;



7.4
bekrachtigt beschikking van de rechtbank Gelderland, zittingsplaats Arnhem, van 4 maart 2021, zoals hersteld bij beschikking van 28 april 2021, voor zover aan het oordeel van het hof onderworpen, voor het overige;



7.5
verklaart deze beschikking tot zover uitvoerbaar bij voorraad;



7.6
compenseert de kosten van het geding in hoger beroep in die zin, dat elke partij de eigen kosten draagt;



7.7
wijst het meer of anders verzochte af.


Deze beschikking is gegeven door mrs. M.H.H.A Moes, M.L. van der Bel en C.F.LA. van der Vegt-Boshouwers, bijgestaan door mr. H.P.J. Meijerink als griffier, is bij afwezigheid van de voorzitter getekend door mr. I.G.M.T. Weijers-van der Marck en is op 3 maart 2022 uitgesproken in het openbaar in tegenwoordigheid van de griffier.



",Gerechtshof Arnhem-Leeuwarden,2022-03-03,2022-03-03,200.294.928,Uitspraak,,,Civiel recht; Personen- en familierecht,Hoger beroep,"
Twee-conclusie-regel. Partneralimentatie en verdeling ontbonden huwelijksgoederengemeenschap.
","

Rechtspraak.nl

",Twee-conclusie-regel. Partneralimentatie en verdeling ontbonden huwelijksgoederengemeenschap.
808,ECLI:NL:RBZWB:2022:1100,"

RECHTBANK ZEELAND-WEST-BRABANT


Strafrecht



Zittingsplaats: Middelburg



parketnummer: 02/213758-19  




vonnis van de meervoudige kamer van 4 maart 2022




in de strafzaak tegen 





          [verdachte] ,

geboren op [geboortedag] te [geboorteplaats] ,
wonende te [adres verdachte] , 



raadsman mr. M.C. van der Want, advocaat te Middelburg.





1Onderzoek van de zaak
De zaak is inhoudelijk behandeld op de zitting van 18 februari 2022, waarbij de officier van justitie mr. L. van den Oever en de verdediging hun standpunten kenbaar hebben gemaakt.




2De tenlastelegging

De tenlastelegging is gewijzigd overeenkomstig artikel 314a van het Wetboek van Strafvordering. De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte zich schuldig heeft gemaakt aan:
1) het medeplegen van een poging tot een woningoverval, subsidiair ten laste gelegd als het medeplichtig zijn hieraan;
2) het medeplegen van een woninginbraak gedurende de nacht, subsidiair ten laste gelegd als opzetheling van drie gitaren en een fotocamera.





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte zich schuldig heeft gemaakt aan beide aan hem ten laste gelegde feiten en baseert zich daarbij op de bekennende verklaring van verdachte ter zitting en de bewijsmiddelen in het dossier. Zij acht ten aanzien van feit 1 sprake van het primair ten laste gelegde medeplegen van een poging tot diefstal met geweld en bedreiging met geweld. Ten aanzien van feit 2 acht zij sprake van het primair ten laste gelegde medeplegen van een woninginbraak gedurende de nacht. 



4.2


Het standpunt van de verdediging

De verdediging is van mening dat de rechtbank niet tot een bewezenverklaring kan komen van feit 1 primair. De handelingen van verdachte moeten worden gekwalificeerd als medeplichtigheid, zoals subsidiair ten laste is gelegd. Ten aanzien van feit 2 kan een bewezenverklaring volgen voor het primair ten laste gelegde medeplegen van een woninginbraak. 



4.3

Het oordeel van de rechtbank


4.3.1


De bewijsmiddelen

De bewijsmiddelen zijn in bijlage II aan dit vonnis gehecht.



4.3.2

De bijzondere overwegingen met betrekking tot het bewijs




Feit 1

De rechtbank stelt voorop dat de betrokkenheid aan een strafbaar feit als medeplegen bewezen kan worden verklaard als bij het begaan daarvan sprake is geweest van een voldoende nauwe en bewuste samenwerking tussen de daders. Ook indien het ten laste gelegde medeplegen in de kern niet bestaat uit een gezamenlijke uitvoering tijdens het begaan van het strafbare feit, maar uit gedragingen die doorgaans met medeplichtigheid in verband plegen te worden gebracht (zoals het verstrekken van inlichtingen, op de uitkijk staan, helpen bij de vlucht), kan sprake zijn van de voor medeplegen vereiste nauwe en bewuste samenwerking. De materiële en/of intellectuele bijdrage van de verdachte aan het strafbare feit zal dan van voldoende gewicht moeten zijn. Hierbij kan rekening worden gehouden met diverse omstandigheden zoals de intensiteit van de samenwerking, de onderlinge taakverdeling, de rol in de voorbereiding, de uitvoering of de afhandeling van het delict en het belang van de rol van de verdachte, diens aanwezigheid op belangrijke momenten en het zich niet terugtrekken op een daartoe geëigend tijdstip.



Gelet op de in de bijlage genoemde bewijsmiddelen stelt de rechtbank het volgende vast.
Bij verdachte en de medeverdachten is het plan ontstaan om een woningoverval te gaan plegen. Het plan richtte zich specifiek op de woning van aangeefster. Dit plan ontstond twee à drie dagen van tevoren. Verdachten zijn gezamenlijk naar de woning van aangeefster gegaan, waarbij zwarte kleding, een pruik en ook een op een vuurwapen gelijkend voorwerp werden meegenomen. Door medeverdachte [medeverdachte] werd de pruik op gedaan en bij de woning aangebeld, waarna zij een hand op de mond van aangeefster heeft gedrukt, haar de hal in heeft geduwd, heeft gezegd dat het een overval was en aan aangeefster het op een vuurwapen gelijkend voorwerp heeft getoond. Aangeefster heeft zich vervolgens verweerd. Verdachte en medeverdachte [medeverdachte 2] waren op dat moment blijkens de verklaringen van beide getuigen [getuigen] eveneens in de buurt van de woning aanwezig. Gelet op de verklaring van getuige [getuigen] stelt de rechtbank vast dat verdachte degene is geweest die medeverdachte [medeverdachte] heeft gewaarschuwd dat ze weg moesten gaan. Verdachte en medeverdachte [medeverdachte 2] zijn vervolgens gevlucht op een scooter. Medeverdachte [medeverdachte] is weg gerend.



Het op een vuurwapen gelijkend voorwerp had verdachte vlak voorafgaand aan de poging tot een woningoverval gekocht van [naam 1] en heeft hij daarna weer aan hem terug gegeven. Dat dit inderdaad hetzelfde wapen betreft en geen ander wapen zoals verdachte heeft verklaard, blijkt uit het feit dat er DNA van aangeefster op het door [naam 1] aan de politie overhandigde wapen is aangetroffen.



De rechtbank concludeert dat verdachte betrokken is geweest bij het ontstaan van een plan dat in een poging tot een woningoverval heeft geresulteerd. Hij heeft daarbij, met het oog op het verwezenlijken van het plan, een op een vuurwapen gelijkend voorwerp aangeschaft en meegenomen. Verder heeft verdachte zich op geen enkel moment gedistantieerd van de situatie, heeft op de uitkijk gestaan, heeft medeverdachte [medeverdachte] opgehaald uit de woning en is na het feit samen met medeverdachte [medeverdachte 2] gevlucht op een scooter.



Uit de door medeverdachte [medeverdachte] ter zitting afgelegde getuigenverklaring blijkt dat het oorspronkelijke plan bestond uit het betreden van de woning door alle drie verdachten. Dat hier uiteindelijk geen uitvoering aan is gegeven, had enkel te maken met het feit dat aangeefster zich verweerde en zich niet rustig hield, waar de verdachten in eerste instantie van uit waren gegaan. 
Volgens rechtspraak van de Hoge Raad brengt de enkele omstandigheid dat verdachte niet de uitvoeringshandelingen heeft verricht die hij volgens het van tevoren gemaakte plan zou plegen, nog niet met zich dat geen sprake meer zou zijn van een bijdrage van voldoende gewicht.



De hiervoor genoemde gedragingen van verdachte leveren de voor medeplegen vereiste
nauwe en bewuste samenwerking met de medeverdachten op. De bijdrage van verdachte aan het tenlastegelegde is van zodanig gewicht dat deze kan worden aangemerkt als medeplegen. 



De rechtbank acht dan ook wettig en overtuigend bewezen dat verdachte zich schuldig heeft gemaakt aan het medeplegen van de onder feit 1 primair ten laste gelegde poging tot diefstal met geweld en bedreiging met geweld en/of poging tot afpersing.




Feit 2

Gelet op de in de bijlage genoemde bewijsmiddelen stelt de rechtbank het volgende vast.
Uit de verklaringen van [naam 2] en [naam 3] blijkt dat zij samen met verdachte en medeverdachte [medeverdachte 2] voor een tweede keer die avond naar de woning van aangeefster zijn gereden om een schuld in te lossen voor verdachte. Onderweg was al duidelijk dat er ingebroken zou worden. Verdachte is samen met twee anderen bij de woning uit de auto gestapt en even later zijn zij met de in de aangifte genoemde weggenomen goederen weer bij de auto terug gekomen. Verdachte heeft de gestolen goederen vrijwel direct daarna gefotografeerd,  de volgende dag doorverkocht en hij heeft vervolgens gedeeld in de opbrengst. 



De rechtbank acht dan ook wettig en overtuigend bewezen dat verdachte zich schuldig heeft gemaakt aan het medeplegen van de onder feit 2 primair ten laste gelegde woninginbraak.




4.4


De bewezenverklaring

De rechtbank acht wettig en overtuigend bewezen dat verdachte 



1.
op 31 augustus 2019 te Zierikzee, gemeente Schouwen-Duiveland, tezamen en in vereniging met anderen, ter uitvoering van het door verdachte voorgenomen misdrijf om met het oogmerk van wederrechtelijke toe-eigening weg te nemen geld en/of goederen van hun gading, toebehorende aan [slachtoffer 1] , en daarbij die voorgenomen diefstal te doen voorafgaan van geweld en bedreiging met geweld tegen die [slachtoffer 1] , te plegen met het oogmerk om die diefstal voor te bereiden, zich opzettelijk naar de woning van die [slachtoffer 1] heeft begeven en - terwijl zijn mededader aldaar heeft aangebeld en een hand op de mond van die [slachtoffer 1] heeft gedrukt en die [slachtoffer 1] de hal heeft ingeduwd en heeft gezegd “dit is een overval”, althans woorden van gelijke aard of strekking en aan die [slachtoffer 1] een op een vuurwapen gelijkend voorwerp (pistool) heeft getoond - in de nabijheid van die woning heeft gewacht met een scooter, terwijl de uitvoering van dat voorgenomen misdrijf niet is voltooid,



en/of



op 31 augustus 2019 te Zierikzee, gemeente Schouwen-Duiveland, tezamen en in vereniging met anderen, ter uitvoering van het door verdachte voorgenomen misdrijf om met het
oogmerk om zich en een ander wederrechtelijk te bevoordelen door geweld en bedreiging met geweld [slachtoffer 1] te dwingen tot afgifte van geld en/of goederen van hun gading, toebehorende aan voornoemde [slachtoffer 1] , zich opzettelijk naar de woning van die [slachtoffer 1] heeft begeven en - terwijl zijn mededader aldaar heeft aangebeld en een hand op de mond van die [slachtoffer 1] heeft gedrukt en die [slachtoffer 1] de hal heeft ingeduwd en heeft gezegd “dit is een overval”, althans woorden van gelijke aard of strekking en aan die [slachtoffer 1] een op een vuurwapen gelijkend voorwerp (pistool) heeft getoond - in de nabijheid van die woning heeft gewacht met een scooter, terwijl de uitvoering van dat voorgenomen misdrijf niet is voltooid;



2.
op 21 augustus 2019, te Zonnemaire, gemeente Schouwen-Duiveland, tezamen en in vereniging met anderen, gedurende de voor de nachtrust bestemde tijd, in een woning [adres] , met het oogmerk van wederrechtelijke toe-eigening heeft weggenomen, een fotocamera en drie gitaren en een playstation en een notebook en een luidspreker, toebehorende aan [slachtoffer 2] , waarbij hij, verdachte en zijn mededaders zich de toegang tot de plaats van het misdrijf hebben verschaft door middel van braak.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van de feiten uitsluiten. Dit levert de in de beslissing genoemde strafbare feiten op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte een gevangenisstraf gelijk aan het voorarrest op te leggen, met aftrek daarvan. Daarnaast vordert zij een voorwaardelijke gevangenisstraf voor de duur van zeven maanden, met een proeftijd van twee jaar, en een taakstraf van 240 uur. 



6.2


Het standpunt van de verdediging

De verdediging merkt op dat artikel 63 van het Wetboek van Strafrecht van toepassing is en er sprake is van een overschrijding van de redelijke termijn. De verdediging verzoekt aan verdachte een straf op te leggen zoals is gevorderd door de officier van justitie.



6.3


Het oordeel van de rechtbank

Verdachte heeft zich samen met twee anderen schuldig gemaakt aan een poging tot het plegen van een woningoverval. Een poging tot een woningoverval is een ernstig feit dat veel impact heeft op de slachtoffers daarvan. Vooral het tonen van een op een vuurwapen gelijkend voorwerp zal, tot het moment dat aangeefster zich realiseerde dat het om een nepwapen ging, veel indruk hebben gemaakt. Daarnaast bevond het kleinkind van aangeefster zich op dat moment in de woning. Ook neemt de rechtbank mee dat een poging tot een woningoverval ook voor gevoelens van onveiligheid in de samenleving zorgt, zowel bij de buurtbewoners die er getuige van zijn geweest als bij personen die over het incident hebben gelezen in de media. De rechtbank rekent verdachte ook dit aan. 



Daarnaast heeft verdachte zich samen met anderen schuldig gemaakt aan een inbraak in een woning, waarbij een groot aantal goederen zijn weggenomen. Verdachte heeft hiermee geen respect getoond voor het eigendomsrecht van een ander. Aangeefster heeft hierdoor materiële schade en hinder ondervonden. Daarbij komt dat aangeefster en twee zussen van 11 jaar oud op dat moment in de woning lagen te slapen. Een woning is bij uitstek een plek waar men zich veilig moet kunnen voelen. Door zijn handelen heeft verdachte inbreuk gemaakt op het gevoel van veiligheid van de bewoners. Bovendien zorgen woninginbraken voor gevoelens van angst, onrust en onveiligheid in de maatschappij.



Met betrekking tot de persoon van verdachte slaat de rechtbank acht op het strafblad van verdachte. Hieruit blijkt dat artikel 63 van het Wetboek van Strafrecht van toepassing is.



Ook slaat de rechtbank acht op het reclasseringsrapport van 28 januari 2022 dat over verdachte is opgemaakt. Hieruit komt naar voren dat alle leefgebieden op orde lijken te zijn. Verdachte heeft laten zien een positieve ontwikkeling te hebben doorgemaakt ten aanzien van zijn psychosociaal functioneren en sociaal netwerk door kritisch te leren kijken naar zijn omgeving en afstand te nemen van personen met invloed ten aanzien van delictgedrag. Gezien deze positieve ontwikkelingen wordt de kans op recidive als laag ingeschat. Geadviseerd wordt om het volwassenenstrafrecht toe te passen en een straf zonder bijzondere voorwaarden op te leggen. Interventies of toezicht worden niet nodig geacht. Een gevangenisstraf zou van negatieve invloed kunnen zijn op de positieve ontwikkelingen die verdachte heeft doorgemaakt. Er zijn geen contra-indicaties voor het opleggen van een werkstraf. 



De rechtbank stelt vast dat de redelijke termijn is geschonden. Verdachte is op 10 september 2019 in verzekering gesteld. De rechtbank neemt die datum als startpunt voor de berekening van de redelijke termijn. Nu de einduitspraak tweeënhalf jaar na de aanvang van de redelijke termijn plaatsvindt, en een strafzaak in beginsel moet zijn afgerond met een eindvonnis binnen twee jaar nadat de redelijke termijn is aangevangen, zal de rechtbank in beperkte strafverminderende zin meewegen dat de redelijke termijn als bedoeld in artikel 6 van het EVRM is geschonden.



De rechtbank komt in haar bewezenverklaring van beide aan verdachte ten laste gelegde feiten tot een veel indringendere rol voor verdachte dan waar de officier van justitie in haar strafeis van uit is gegaan. De rechtbank acht namelijk bewezen dat verdachte bij de poging tot een woningoverval ook degene is geweest die het op een wapen gelijkend voorwerp heeft aangeleverd. Verdachte is daar niet open over geweest, zelfs niet nadat hij ter zitting verklaarde schoon schip te willen maken. Ten aanzien van de woninginbraak acht de rechtbank bewezen dat verdachte degene geweest in wiens opdracht er moest worden geïncasseerd. Ook ten aanzien daarvan heeft verdachte, ook ter zitting, niet de hand in eigen boezem gestoken. De rechtbank is dan ook van oordeel dat niet kan worden volstaan met een onvoorwaardelijke gevangenisstraf gelijk aan het voorarrest met daarnaast andere sancties. Bij de bepaling van de op te leggen straf betrekt de rechtbank de landelijk geldende Oriëntatiepunten voor straftoemeting.



De rechtbank is van oordeel dat, alles afwegende, een gevangenisstraf voor de duur van
24 maanden, met aftrek van voorarrest, passend en geboden is. 



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting, tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 van het Wetboek van Strafvordering.






7De benadeelde partij
De benadeelde partij [slachtoffer 2] vordert een schadevergoeding van € 3.063,04, bestaande uit € 2.063,04 aan materiële schade en € 1.000,- aan immateriële schade voor feit 2, vermeerderd met de wettelijke rente vanaf 21 augustus 2019 tot aan de dag der voldoening en met toepassing van de schadevergoedingsmaatregel.


De rechtbank heeft hiervoor overwogen dat bewezen kan worden verklaard dat verdachte dit feit heeft gepleegd. Dit betekent ook dat verdachte onrechtmatig heeft gehandeld tegenover de benadeelde partij en dat hij verplicht is de schade van de benadeelde partij te vergoeden. 
De door de benadeelde gevorderde schadevergoeding acht de rechtbank toewijsbaar tot een bedrag van € 2.738,04, waarvan € 1.738,04 materiële schade en € 1.000,- immateriële schade, te vermeerderen met de gevorderde wettelijke rente over dit bedrag vanaf 
21 augustus 2019 tot aan de dag der algehele voldoening. De toegewezen materiële schade betreft de gevorderde kosten met betrekking tot de playstation, laptop, speaker, brievenbus en de kosten van de vervangende gitaren.
Deze schade staat ook in een voldoende verband met het bewezenverklaarde handelen van verdachte, zodat ook sprake is van schade die een rechtstreeks gevolg is van het bewezenverklaarde feit.



Met betrekking tot de kostenpost betreffende de vervangende gitaren, die door de verdediging wordt betwist, merkt de rechtbank op dat deze kosten door de benadeelde partij ter zitting nader zijn onderbouwd. Uit de facturen blijkt dat de drie bij de inbraak weggenomen gitaren door de benadeelde partij waren aangeschaft op 24 april 2019 en 
14 augustus 2019. De gitaren waren dus nog zo goed als nieuw ten tijde van de inbraak. Met afschrijving hoeft dus geen rekening te worden gehouden. De rechtbank zal het gevorderde bedrag hiervoor dan ook toewijzen.



Met betrekking tot de gevorderde immateriële schade, die door de verdediging wordt betwist, acht de rechtbank het evident dat de benadeelde partij, als rechtstreeks gevolg van het bewezenverklaarde, immateriële schade heeft geleden. De rechtbank acht het gevorderde een redelijk bedrag en zal dit dan ook toewijzen. 



De rechtbank zal tevens de schadevergoedingsmaatregel opleggen tot betaling van het toegekende schadebedrag, te vermeerderen met de gevorderde wettelijke rente over dit bedrag vanaf 21 augustus 2019 tot aan de dag der algehele voldoening. Dit betekent dat het CJIB de inning zal verzorgen en dat bij niet betaling gijzeling kan worden toegepast als dwangmiddel.  



De rechtbank stelt vast dat verdachte het strafbare feit samen met anderen heeft gepleegd en dat zij naar burgerlijk recht hoofdelijk aansprakelijk zijn voor de gehele schade. Daarom zal de rechtbank de vordering en de schadevergoedingsmaatregel hoofdelijk toewijzen. Dit betekent dat verdachte niet meer hoeft te betalen voor zover het bedrag door één of meer mededaders is betaald, en andersom.



Voor het overige, betreffende de kosten van het gemiste optreden en de schade aan een gitaar, is de rechtbank van oordeel dat feiten en omstandigheden die tot toewijzing van het gevorderde bedrag zouden kunnen leiden niet voldoende vast staan, mede gelet op de betwisting daarvan door de verdediging en nu (de omvang van) de schade onvoldoende is onderbouwd. Verdere behandeling van dat deel van de vordering levert naar het oordeel van de rechtbank een onevenredige belasting van het strafgeding op, zodat de benadeelde partij voor dat deel niet-ontvankelijk in haar vordering zal worden verklaard. Dat deel van de vordering kan bij de burgerlijke rechter worden aangebracht.





8De wettelijke voorschriften
De beslissing berust op de artikelen 36f, 45, 57, 63, 311, 312 en 317, zoals deze artikelen luidden ten tijde van het bewezenverklaarde.




9De beslissing
De rechtbank:



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde de volgende strafbare feiten oplevert:


feit 1 primair: poging tot diefstal, voorafgegaan van geweld of bedreiging met geweld tegen personen, gepleegd met het oogmerk om die diefstal voor te bereiden, terwijl het feit wordt gepleegd door twee of meer verenigde personen
en/of
poging tot afpersing, terwijl het feit wordt gepleegd door twee of meer verenigde personen;

feit 2 primair: diefstal door twee of meer verenigde personen waarbij de schuldige zich de toegang tot de plaats van het misdrijf heeft verschaft door middel van braak;

- verklaart verdachte strafbaar;



Strafoplegging


- veroordeelt verdachte tot een gevangenisstraf van 24 (vierentwintig) maanden;

- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;





Benadeelde partij


- veroordeelt verdachte tot betaling aan de benadeelde partij [slachtoffer 2] van € 2.738,04, waarvan € 1.738,04 aan materiële schade en € 1.000,- aan immateriële schade, te vermeerderen met de gevorderde wettelijke rente over dit bedrag vanaf 21 augustus 2019 tot aan de dag der algehele voldoening; 
- bepaalt dat verdachte met de mededaders hoofdelijk aansprakelijk is voor het gehele bedrag;
- verklaart de benadeelde partij in het overige gedeelte van de vordering niet-ontvankelijk en bepaalt dat de vordering voor dat gedeelte bij de burgerlijke rechter kan worden aangebracht;
- veroordeelt verdachte tevens in de kosten van de benadeelde partij tot nu toe gemaakt en ten behoeve van de tenuitvoerlegging nog te maken, tot nu toe begroot op nihil;

- legt aan verdachte de verplichting op aan de Staat, ten behoeve van het slachtoffer 

      [slachtoffer 2] (feit 2), € 2.738,04 te betalen, te vermeerderen met de gevorderde wettelijke rente over dit bedrag vanaf 21 augustus 2019 tot aan de dag der algehele voldoening; 
- bepaalt dat bij niet betaling 37 dagen gijzeling kan worden toegepast, met dien verstande dat toepassing van de gijzeling de betalingsverplichting niet opheft;
- bepaalt dat verdachte met de mededaders hoofdelijk aansprakelijk is voor het gehele bedrag;
- bepaalt dat bij voldoening van de schadevergoedingsmaatregel de betalingsverplichting aan de benadeelde partij vervalt en omgekeerd;



Voorlopige hechtenis


- heft op het geschorste bevel tot voorlopige hechtenis.



Dit vonnis is gewezen door mr. G.H. Nomes, voorzitter, mr. P.A.M. Wijffels en 
mr. H. Skalonjic, rechters, in tegenwoordigheid van mr. C.E.A.M. van der Ven - van de Riet, griffier, en is uitgesproken ter openbare zitting op 4 maart 2022.



Mr. Wijffels, mr. Skalonjic en de griffier zijn niet in de gelegenheid dit vonnis mede te ondertekenen.





















",Rechtbank Zeeland-West-Brabant,2022-03-04,2022-03-04,02/213758-19,Uitspraak,,,Strafrecht,Op tegenspraak,"
Medeplegen poging diefstal met geweld in woning in Zierikzee. Medeplegen woninginbraak met braak in Zonnemaire. Rol verdachte. Strafmaat.
","

Rechtspraak.nl

",Medeplegen poging diefstal met geweld in woning in Zierikzee. Medeplegen woninginbraak met braak in Zonnemaire. Rol verdachte. Strafmaat.
809,ECLI:NL:RBDHA:2022:1765,,Rechtbank Den Haag,2022-03-02,2022-03-07,C/09/623770 / JE RK 22-94,Uitspraak,,,Civiel recht; Personen- en familierecht,,,,No summary available
810,ECLI:NL:RBOBR:2022:810,,Rechtbank Oost-Brabant,2022-03-02,2022-03-07,C-01-364888 - HA ZA 20-759,Uitspraak,,,Civiel recht,,,,No summary available
811,ECLI:NL:RBNNE:2022:635,,Rechtbank Noord-Nederland,2022-03-02,2022-03-07,C/18/211071 / JE RK 22-23,Uitspraak,,,Civiel recht; Personen- en familierecht,,,,No summary available
812,ECLI:NL:RBOBR:2022:808,,Rechtbank Oost-Brabant,2022-03-02,2022-03-07,C-01-364549 - HA ZA 20-727,Uitspraak,,,Civiel recht,,,,No summary available
813,ECLI:NL:RBOBR:2022:811,,Rechtbank Oost-Brabant,2022-03-02,2022-03-07,C-01-329758 - HA ZA 18-48,Uitspraak,,,Civiel recht,,,,No summary available
814,ECLI:NL:RBOBR:2022:807,,Rechtbank Oost-Brabant,2022-03-02,2022-03-07,C-01-361111 - HA ZA 20-496,Uitspraak,,,Civiel recht,,,,No summary available
815,ECLI:NL:RBOBR:2022:813,,Rechtbank Oost-Brabant,2022-03-02,2022-03-07,C-01-366904 - HA ZA 21-44,Uitspraak,,,Civiel recht,,,,No summary available
816,ECLI:NL:RBOBR:2022:814,,Rechtbank Oost-Brabant,2022-03-02,2022-03-07,C-01-370519 - HA ZA 21-308,Uitspraak,,,Civiel recht,,,,No summary available
817,ECLI:NL:RBOBR:2022:816,,Rechtbank Oost-Brabant,2022-03-02,2022-03-07,C-01-376072 - HA ZA 21-757,Uitspraak,,,Civiel recht,,,,No summary available
818,ECLI:NL:GHAMS:2022:678,"

afdeling strafrecht
parketnummer: 23-000580-21 
datum uitspraak: 7 maart 2022 


TEGENSPRAAK 


Arrest van het gerechtshof Amsterdam, gewezen op het hoger beroep, ingesteld tegen het vonnis van de rechtbank Noord-Holland van 25 februari 2021 in de strafzaak onder parketnummer 15-246961-19 tegen




        [verdachte]
      ,
geboren te [geboorteplaats] op [geboortedag] 1979, 
adres: [adres].


Onderzoek van de zaak


Dit arrest is gewezen naar aanleiding van het onderzoek ter terechtzitting in hoger beroep van 
21 februari 2022 en, overeenkomstig het bepaalde bij artikel 422, tweede lid, van het Wetboek van Strafvordering, naar aanleiding van het onderzoek ter terechtzitting in eerste aanleg.



Het openbaar ministerie heeft hoger beroep ingesteld tegen voormeld vonnis.



Het hof heeft kennisgenomen van de vordering van de advocaat-generaal en van hetgeen door de verdachte en de raadsman naar voren is gebracht.





Vonnis waarvan beroep


Het hof verenigt zich met het vonnis waarvan beroep en zal dit derhalve bevestigen, met dien verstande dat 



de motivering van de rechtbank wordt vervangen door de navolgende motivering, en 


de beslissing ten aanzien van de vordering van de benadeelde partij wordt aangevuld met een beslissing over de proceskosten.






Vordering van het openbaar ministerie


De advocaat-generaal heeft gevorderd dat de verdachte voor het tenlastegelegde zal worden veroordeeld tot een gevangenisstraf voor de duur van 270 dagen, waarvan 184 dagen voorwaardelijk, met een proeftijd van drie jaren, met aftrek van voorarrest en met de bijzondere voorwaarden zoals geadviseerd door de reclassering.






Vrijspraak


Het hof acht niet wettig en overtuigend bewezen hetgeen de verdachte is tenlastegelegd, zodat de verdachte hiervan moet worden vrijgesproken. Het hof overweegt hiertoe als volgt.



De verdachte wordt verweten dat hij zich heeft schuldig gemaakt aan het opzettelijk in hulpeloze toestand achterlaten van zijn echtgenote [slachtoffer], ten gevolge waarvan zij is overleden. De verdachte zou haar adequate lichamelijke verzorging en/of tijdige medische assistentie hebben onthouden, en/of nagelaten deze medische assistentie (tijdig) in te roepen, terwijl deze medische assistentie onmiskenbaar en dringend geboden was. 



Het aan de verdachte tenlastegelegde is strafbaar gesteld in de artikelen 255 en 257 van het Wetboek van Strafrecht (Sr). 



Artikel 255 Sr stelt strafbaar het opzettelijk in hulpeloze toestand brengen of laten van iemand tot wiens onderhoud, verpleging of verzorging hij krachtens wet of overeenkomst is verplicht. 
Artikel 257 Sr bepaalt dat indien het tenlastegelegde feit de dood ten gevolge heeft, dit als strafverzwarende omstandigheid geldt.




De feiten




Uit de verklaringen van de verdachte komt naar voren dat het slachtoffer in de avond van 
12 oktober 2019 grote hoeveelheden alcohol had gedronken, in combinatie met gebruik van medicatie (waarvan een deel niet goed samengaat met alcohol) en poppers. Gedurende de avond en/of de nacht is zij een aantal keren (hard) gevallen, zeker eenmaal op haar hoofd. Na een val in de bijkeuken bleef zij daar liggen en zei zij tegen de verdachte dat hij haar daar moest laten liggen. Volgens de verdachte kwam dit wel vaker voor wanneer zij medicatie had genomen en veel had gedronken. Bij die voorgaande incidenten stond het slachtoffer uiteindelijk zelf weer op, zo heeft de verdachte verklaard. De verdachte heeft die avond geprobeerd het slachtoffer mee naar bed te krijgen omdat zij op de koude stenen vloer van de bijkeuken lag, maar zonder resultaat, omdat zij niet meewerkte. De verdachte wilde een ambulance bellen, maar het slachtoffer verbood hem dit te doen en wenste geen ‘Duitse toestanden’, waarmee zij volgens de verdachte doorgaans uitdrukte dat zij geen gedwongen hulp wilde. De verdachte is vervolgens alleen naar bed gegaan. Hij heeft die nacht en de daarop volgende ochtend en middag meermalen geprobeerd het slachtoffer alsnog mee naar boven in bed te krijgen, maar tevergeefs. Toen de verdachte het slachtoffer op enig moment probeerde op te tillen, is haar jurk gescheurd, waardoor zij naakt op de vloer kwam te liggen. De verdachte heeft toen een deken over haar heen gelegd. 



De verdachte heeft in de periode van die nacht en de daarop volgende dag niet alleen geprobeerd het slachtoffer mee naar boven te krijgen door tegen haar te zeggen dat zij wakker moest worden en moest opstaan, maar ook door haar knietjes te geven, tegen haar rug te schoppen en in het gezicht te slaan, door haar naar de keuken te slepen en door water, bier en ketchup over haar heen te gooien. De verdachte deed dit om haar boos te maken, zodat zij dan wel zou opstaan. 



Het slachtoffer is in de ochtend en/of middag nog overeind gekomen en opnieuw gevallen. Ook hierna bleef zij liggen. In de middag voelde zij koud aan. De verdachte heeft toen foto’s en een filmpje van zijn vrouw gemaakt, terwijl zij nog steeds naakt op de vloer van de keuken lag. Op het videomateriaal is te zien en horen dat het slachtoffer iets beweegt en kreunende geluiden maakt. Te horen is dat de verdachte het slachtoffer meermalen haast smeekt om op te staan. Verder zegt hij tegen haar dat zij gemakkelijk kan opstaan, dat zij een egoïst is en dat de honden moeten worden uitgelaten. Ook is de verdachte te horen waar hij zegt zich ernstige zorgen te maken en dat zij moet worden opgenomen vanwege haar verslavingsprobleem. De verdachte heeft verklaard dat hij deze opnames maakte ten behoeve van [stichting], waarvan zowel de verdachte als zijn vrouw begeleiding ontvingen. De verdachte wilde de begeleiders van zijn echtgenote ervan doordringen dat het zo niet langer kon, en dat zijn vrouw hulp nodig had met haar verslavingsproblematiek. 



De verdachte heeft verklaard dat hij op een gegeven moment, na het maken van de opnames, hoorde dat het slachtoffer vreemde geluiden maakte en zag dat zijn vrouw ontlasting had laten lopen, dat hij vervolgens in haar mond keek en zag dat haar tong blauw was en dat hij toen doorhad dat zij stervende was. De verdachte heeft geprobeerd haar te reanimeren door met zijn vuisten op haar borst te slaan, zoals hij dat op Netflix had gezien. De verdachte heeft vervolgens 112 gebeld en is, op aanwijzing van de telefoniste, hulp gaan halen bij de buren. Reanimatiepogingen door de buurvrouw en door ter plaatse gekomen hulpverleners hebben niet meer mogen baten. Het slachtoffer was overleden. 




Opzet op de hulpeloze toestand?




Vast staat dat het slachtoffer zich van 12 op 13 oktober 2019 in een hulpeloze toestand heeft bevonden, hetgeen haar dood ten gevolge heeft gehad. 



Het hof ziet zich voor de vraag gesteld of de verdachte het slachtoffer opzettelijk, al dan niet in voorwaardelijke zin, in die hulpeloze toestand heeft gebracht of gelaten. Die vraag wordt ontkennend beantwoord. Daartoe wordt het volgende overwogen.



De verdachte en zijn echtgenote werden intensief behandeld en begeleid door [stichting], een stichting die onder meer mensen met een verstandelijke beperking bijstaat. In het triple onderzoek van 27 juni 2020 is beschreven dat de verdachte lijdt aan een gebrekkige ontwikkeling van de geestvermogens in de zin van een verstandelijke beperking. Hierdoor heeft hij meer moeite met het houden van overzicht, het inschatten van situaties en het maken van de juiste beslissingen dan een gemiddeld persoon. De rapporterende psycholoog en psychiater achten het voorstelbaar dat de verdachte in de onderhavige complexe situatie, vanuit zijn beperkingen, de ernst van de situatie niet goed heeft ingeschat. De acute ernst van de situatie lijkt in zijn geheel niet te zijn doorgedrongen, gezien het feit dat hij een filmpje maakte voor de begeleiding op het moment dat zijn vrouw stervende was. De verdachte is onvoldoende in staat geweest om noodsignalen op te pikken, te interpreteren en hierop te handelen. Voor hem was deze situatie met zijn vrouw niet anders dan eerdere incidenten die hij met haar had meegemaakt toen zij onder invloed was. 



Dat de verdachte ook de onderhavige situatie onjuist heeft ingeschat, ziet het hof bevestigd in het hiervoor omschreven gedrag en handelen van de verdachte. Hij is zich niet bewust van de ernst van de situatie – het slachtoffer “moest de honden nog uitlaten” – en hij reageert volstrekt inadequaat op de situatie, onder meer door haar knietjes te geven en door bier en ketchup in haar gezicht te gooien. In de ogen van de verdachte had zijn vrouw op dat moment hulp nodig voor haar verslavingsproblematiek. Met het filmpje dat de verdachte opnam voor de begeleiding probeerde hij dit aan te tonen, kennelijk met de bedoeling om dit op enig moment aan de begeleiding te laten zien. Dat het slachtoffer op dat moment acute hulp nodig had en niet alleen op de toekomst gerichte hulp, is niet tot de verdachte doorgedrongen. Dat inzicht kwam pas op het moment dat de verdachte bemerkte dat het slachtoffer haar ontlasting had laten lopen en een blauwe tong had. Pas toen drong de ernst van de situatie tot hem door en heeft hij een poging gedaan haar te reanimeren en het noodnummer 112 gebeld.



Het hof is op basis van het voorgaande van oordeel dat de verdachte – als gevolg van zijn geestelijke beperkingen – tot voornoemd moment van inzicht niet heeft beseft dat de toestand van zijn vrouw dusdanig was dat zij dringend voor haar gezondheid of haar leven noodzakelijke hulp behoefde. Daarmee ontbrak tot dat moment bij de verdachte het inzicht dat is vereist voor het aannemen van (voorwaardelijk) opzet op het in hulpbehoevende toestand laten zoals tenlastegelegd. Nadat dit inzicht bij de verdachte langzaam was doorgedrongen, is hij begonnen met reanimeren en belde hij het alarmnummer. Niet kan worden gezegd dat de verdachte toen het volle opzet heeft gehad of bewust de aanmerkelijke kans heeft aanvaard dat zijn vrouw in een hulpbehoevende toestand werd gelaten. Het tegendeel is het geval. Vanaf het moment dat de ernst van de situatie bij de verdachte doordringt, toont hij zich, zoals blijkt uit het audiofragment van de 112-melding, zeer geëmotioneerd en maakt hij zich ernstig zorgen om het welzijn van zijn vrouw, en voegt hij, weliswaar te laat, de daad bij het woord door hulp in te schakelen.



De verdachte wordt vrijgesproken van het hem tenlastegelegde.





BESLISSING


Het hof:



Bevestigt het vonnis waarvan beroep met inachtneming van het hiervoor overwogene.




Vordering van de benadeelde partij [benadeelde]

Bepaalt dat de benadeelde partij en de verdachte ieder hun eigen kosten dragen.




Dit arrest is gewezen door de meervoudige strafkamer van het gerechtshof Amsterdam, waarin zitting hadden mr. H.A. van Eijk, mr. M.F.J.M. de Werd en mr. D. Abels, in tegenwoordigheid van 
mr. C. Roseboom, griffier, en is uitgesproken op de openbare terechtzitting van dit gerechtshof van 
7 maart 2022.




",Gerechtshof Amsterdam,2022-03-07,2022-03-07,23-000580-21,Uitspraak,,,Strafrecht,Hoger beroep,"
Art. 255, 257 Sr. Vrijspraak van in hulpeloze toestand laten van echtgenote ten gevolge waarvan zij is overleden, nu niet kan worden gezegd dat verdachte (voorwaardelijk) opzet had op het in hulpeloze toestand laten van slachtoffer. Verdachte besefte – als gevolg van zijn geestelijke beperkingen – niet tijdig dat slachtoffer dringend voor haar gezondheid of haar leven noodzakelijke hulp behoefde.
","

Rechtspraak.nl

","Art. 255, 257 Sr. Vrijspraak van in hulpeloze toestand laten van echtgenote ten gevolge waarvan zij is overleden, nu niet kan worden gezegd dat verdachte (voorwaardelijk) opzet had op het in hulpeloze toestand laten van slachtoffer. Verdachte besefte – als gevolg van zijn geestelijke beperkingen – niet tijdig dat slachtoffer dringend voor haar gezondheid of haar leven noodzakelijke hulp behoefde."
819,ECLI:NL:RBROT:2022:1619,"

Rechtbank Rotterdam


Team straf 2



Parketnummers: 10/247727-21; 10/217630-21; 10/241364-21; 10/171371-21; 10/198893-21; 10/034415-21
Datum uitspraak: 3 maart 2022
Tegenspraak



Vonnis van de rechtbank Rotterdam, meervoudige kamer voor strafzaken, in de gevoegde zaken tegen de verdachte:





          [naam verdachte]
        ,
geboren te [geboorteplaats verdachte] op [geboortedatum verdachte], 
ingeschreven in de basisregistratie personen op het adres 

        [adres verdachte],
ten tijde van het onderzoek ter terechtzitting preventief gedetineerd in de P.I. Vught, PPC,
raadsvrouw mr. I. Saey, advocaat te Rotterdam.





1. Onderzoek op de terechtzitting
Gelet is op het onderzoek op de terechtzittingen van 21 december 2021 en 17 februari 2022.



2. Tenlastelegging
De verdachte wordt in de verschillende gevoegde tenlasteleggingen, kort samengevat en zakelijk weergegeven, verweten dat hij zich heeft schuldig gemaakt aan mishandeling (feit 1) en bedreiging (feit 2) van [naam aangever 1] (10/247727-21), aan bedreiging van [naam aangever 2] op 12 augustus 2021 (10/217630-21), aan bedreiging van [naam aangever 3] (10/241364-21), aan bedreiging van [naam aangever 2] op 30 juni 2021 (10/171371-21), aan mishandeling (feit 1), diefstal (feit 2) en bedreiging (feit 3) van [naam aangever 4] (10/198893-21) en aan belediging van [naam aangever 5] (10/034415-21). De tekst van de tenlasteleggingen is als bijlage I aan dit vonnis gehecht.



3. Eis officier van justitie
De officier van justitie mr. N. Aandewiel heeft gevorderd:


vrijspraak van het onder parketnummer 10/198893-21 onder 2 ten laste gelegde;


bewezenverklaring van het onder parketnummer 10/198893-21 onder 1 en 3 ten laste gelegde;


bewezenverklaring van het onder parketnummers 10/247727-21, 10/217630-21, 10/241364-21, 10/171371-21 en 10/034415-21 ten laste gelegde;


ontslag van alle rechtsvervolging voor het onder parketnummers 10/217630-21, 10/241364-21, 10/171371-21, 10/034415-21 en 10/247727-21 onder 1 ten laste gelegde;


veroordeling van de verdachte voor het onder parketnummer 10/247727-21 onder 2 en onder parketnummer 10/198893-21 onder 1 en 3 ten laste gelegde tot een gevangenisstraf voor de duur van 172 dagen met aftrek van het voorarrest.





4. Waardering van het bewijs

4.1.


Vrijspraak zonder nadere motivering

Met de officier van justitie en de verdediging is de rechtbank van oordeel dat het onder parketnummer 10/198893-21 onder 2 ten laste gelegde (diefstal schilderij en/of sieraden) niet wettig en overtuigend kan worden bewezen, zodat de verdachte daarvan zonder nadere motivering zal worden vrijgesproken.



4.2.


Bewijswaardering


Standpunt verdediging

De verdediging heeft partiële vrijspraak bepleit voor het onder parketnummer 10/247727-21 onder 2 ten laste gelegde feit (bedreiging [naam aangever 1]). De verdediging heeft aangevoerd dat de verdachte geen machete, maar een ballengooier bij zich had. Verder heeft de verdediging vrijspraak bepleit voor het onder parketnummer 10/198893-21 onder 3 ten laste gelegde feit (bedreiging [naam aangever 4]). De verdediging heeft aangevoerd dat geen sprake was van bedreiging, maar hoogstens van een poging eenvoudige mishandeling en dat is niet strafbaar.

Beoordeling

Aangever [naam aangever 1] heeft verklaard dat de verdachte, nadat hij de aangever tegen het hoofd had geslagen en is weggelopen, terugkwam met een machete in zijn hand. De verdachte trok de machete vervolgens uit de beschermhoes en riep: “Kom maar”. Deze verklaring wordt ondersteund door de waarnemingen van de verbalisant die de beelden van het voorval heeft bekeken. Hij relateert dat hij op die beelden zag dat de verdachte een op een machete/zwaard gelijkend voorwerp uit een hoes/schede trok. Die beweging is tevens niet te rijmen met het alternatief waar de verdachte over verklaart. De rechtbank is om die reden van oordeel dat dit feit wettig en overtuigend kan worden bewezen.



Aangever [naam aangever 4] heeft verklaard dat de verdachte hem wilde aanvallen met een hondenketting. Deze aangifte wordt ondersteund door getuige [naam getuige], die heeft verklaard dat de verdachte achter de aangever aan kwam met een hondenketting en dat hij de aangever dreigde met de ketting te slaan. De rechtbank is van oordeel dat deze handelingen naar hun uiterlijke verschijningsvorm kunnen worden aangemerkt als bedreigende handelingen. De verdachte heeft zich daarmee schuldig gemaakt aan bedreiging van de aangever.

Conclusie

De onder parketnummer 10/247727-21 onder 2 en onder parketnummer 10/198893-21 onder 3 ten laste gelegde feiten zijn wettig en overtuigend bewezen.



4.3.


Bewezenverklaring

In bijlage II heeft de rechtbank de inhoud van wettige bewijsmiddelen opgenomen, houdende voor de bewezenverklaring redengevende feiten en omstandigheden. Op grond daarvan, en op grond van de redengevende inhoud van het voorgaande, is wettig en overtuigend bewezen dat de verdachte het onder parketnummers 10/247727-21, 10/217630-21, 10/241364-21, 10/171371-21 en 10/034415-21 en het onder parketnummer 10/198893-21 onder 1 en 3 ten laste gelegde heeft begaan op die wijze dat:







parketnummer 10/247727-21:




1
hij op 13 september 2021 te Rotterdam

          [naam aangever 1] heeft mishandeld door die [naam aangever 1]  eenmaal tegen het hoofd te slaan ;



2
hij op 13 september 2021 te Rotterdam

          [naam aangever 1] heeft bedreigd met enig misdrijf tegen het leven gericht  door die [naam aangever 1]

- een op een machete gelijkend voorwerp te tonen en daarbij dreigend de woorden toe te voegen: ""Kom maar"";



parketnummer 10/217630-21:




hij op 12 augustus 2021 te Rotterdam,

          [naam aangever 2] (Buitengewoon Opsporingsambtenaar bij gemeente Rotterdam) heeft bedreigd met enig misdrijf tegen het leven gericht , door die [naam aangever 2] (met een dikke ketting hangend vanaf zijn pols) dreigend de woorden toe te voegen:

- "" Ik steek je dood"" en- ""Kom van man tot man. Nu doe je stoer. Dit kost je je leven"" en- ""Ik reken met hem af, geloof me maar"";



parketnummer 10/241364-21:




hij op 14 juli 2021 te Rotterdam

          [naam aangever 3] heeft bedreigd met enig misdrijf tegen het leven gericht en met zware mishandeling, door die [naam aangever 3] dreigend de woorden toe te voegen ""ik ga je (winkel) in de fik steken"" en ""ik schop je kapot"".




parketnummer 10/171371-21:




hij op 30 juni 2021 te Rotterdam

          [naam aangever 2] heeft bedreigd  met zware mishandeling, door die [naam aangever 2] dreigend de woorden toe te voegen ""Je weet niet wie je voor je hebt, de volgende keer breek ik je nek"".




parketnummer 10/198893-21:




1
hij op 22 juni 2021 te Rotterdam

          [naam aangever 4] heeft mishandeld door die [naam aangever 4] een duw te geven en die [naam aangever 4] ten val te brengen;



3
hij op 22 juni 2021 te Rotterdam

          [naam aangever 4] heeft bedreigd  met zware mishandeling, door  te dreigen die [naam aangever 4] met een hondenketting te slaan;




parketnummer 10/034415-21:




hij, op 6 februari 2021 te Rotterdam,
opzettelijk [naam aangever 5], in het openbaar mondeling, heeft beledigd, door hem de woorden toe te voegen: ""kankerturk"".




Hetgeen meer of anders is ten laste gelegd is niet bewezen. De verdachte moet ook daarvan worden vrijgesproken.





5. Strafbaarheid feiten
De bewezen feiten leveren op:



10/247727-21:


feit 1


mishandeling; 





feit 3


bedreiging met enig misdrijf tegen het leven gericht;





10/217630-21:


bedreiging met enig misdrijf tegen het leven gericht;





10/241364-21:


bedreiging met enig misdrijf tegen het leven gericht en met zware mishandeling;





10/171371-21:


bedreiging met zware mishandeling;





10/198893-21:


feit 1


mishandeling;





feit 3


bedreiging met zware mishandeling;





10/034415-21:


eenvoudige belediging.




Er zijn geen feiten of omstandigheden aannemelijk geworden die de strafbaarheid van de feiten uitsluiten.



De feiten zijn dus strafbaar.




6. Strafbaarheid verdachte

6.1.


Standpunt verdediging

De verdediging heeft zich op het standpunt gesteld dat de verdachte ontoerekeningsvatbaar moet worden geacht ten aanzien van de mishandeling (feit 1) van [naam aangever 1] (10/247727-21), de bedreiging van [naam aangever 2] op 12 augustus 2021 (10/217630-21), de bedreiging van [naam aangever 3] (10/241364-21), de bedreiging van [naam aangever 2] op 30 juni 2021 (10/171371-21) en de belediging van [naam aangever 5] (10/034415-21).  



6.2.


Beoordeling

Psychiater [naam 1] heeft een rapport over de verdachte opgemaakt, gedateerd 30 december 2021. Dit rapport houdt voor zover hier van belang het volgende in.



Bij de verdachte is sprake van een bipolaire stoornis waarvan de meest recente episode manisch was. Deze psychische stoornis beïnvloedde de gedragskeuzes en gedragingen van de verdachte ten tijde van het ten laste gelegde in belangrijke mate. Wanneer hij zich gespannen voelde stond de realiteitstoetsing van de verdachte onder druk waardoor zijn interpretatie van de werkelijkheid meer verstoord was en hij zijn omgeving waarschijnlijk vijandiger interpreteerde. Dit werd versterkt door zijn beperkte cognitieve vermogens ten tijde van het ten laste gelegde, waardoor hij deze foutieve interpretatie van de werkelijkheid slecht kon bijsturen op een hoger cognitief niveau. Door de manische symptomatologie ten tijde van het ten laste gelegde, had de verdachte een sterk verminderde controle over zijn impulsen en emoties. Versterkt door de onder druk staande realiteitstoetsing bij oplopende spanningen en zijn lage begaafdheid, was hij niet in staat deze impulsieve reacties te corrigeren wat leidde tot reactieve agressie. Inzake parketnummers 10/247727-21 en 10/198893-21 was er daarnaast echter ook sprake van proactieve agressie, dat wil zeggen agressief gedrag wat gepland is en waarbij de verdachte op verschillende momenten, wanneer hij minder spanningen ervaarde, nog de mogelijkheid had zijn gedrag (enigszins) bij te sturen. 



Ten aanzien van het onder parketnummer 10/247727-21 ten laste gelegde wordt geadviseerd het eerste feit (de mishandeling), indien deze bewezen wordt geacht, niet toe te rekenen, en het tweede feit (de bedreiging), indien bewezen, in (sterk) verminderde mate aan de verdachte toe te rekenen.
Ten aanzien van de onder parketnummer 10/241364-21 ten laste gelegde bedreiging wordt geadviseerd dit feit, indien dit bewezen wordt geacht, niet aan de verdachte toe te rekenen.
Ten aanzien van de onder parketnummer 10/217630-21 ten laste gelegde bedreiging wordt geadviseerd dit feit, indien dit bewezen wordt geacht, niet aan de verdachte toe te rekenen. 
Ten aanzien van de onder parketnummer 10/198893-21 ten laste gelegde mishandeling en bedreiging wordt geadviseerd deze feiten, indien deze bewezen worden geacht, in verminderde mate aan de verdachte toe te rekenen. 
Ten aanzien van de onder parketnummer 10/171371-21 ten laste gelegde bedreiging wordt geadviseerd dit, indien dit bewezen wordt geacht, niet aan de verdachte toe te rekenen. 



De rechtbank heeft acht geslagen op bovengenoemd rapport en volgt de conclusies van de psychiater op grond van de onderbouwing ervan en legt deze ten grondslag aan haar beslissing. De rechtbank is met de officier van justitie en de verdediging van oordeel dat hetgeen onder de parketnummers 10/217630-21, 10/241364-21, 10/171371-21 en het onder parketnummer 10/247727-21 onder 1 is bewezen niet aan de verdachte kan worden toegerekend. Hoewel in het rapport van de psychiater het ten laste gelegde feit onder parketnummer 10/034415-21 (belediging op 6 februari 2021) niet is meegenomen, zal de rechtbank ook dit feit niet aan de verdachte toerekenen. De rechtbank komt hiertoe nu de psychiater in de rapportage onderscheid heeft gemaakt tussen reactieve en proactieve vormen van agressie en waarbij de feiten die tot reactieve agressie hebben geleid niet aan de verdachte kunnen worden toegerekend. Gezien het feitencomplex in de zaak met parketnummer 10/034415-21 (de verdachte werd erop gewezen zijn mondkapje op te zetten waarna hij de desbetreffende conducteur beledigde), is de rechtbank van oordeel dat dit valt te brengen onder de reactieve vorm van agressie. Mede gelet op de verklaringen van familie dat de toestand van de verdachte geruime tijd zo is, is de rechtbank van oordeel dat ook ten tijde van dat feit al van de door de psychiater gestelde stoornis sprake was. 



De rechtbank is gelet op het voorgaande van oordeel dat de verdachte is ten aanzien van voornoemde bewezen verklaarde feiten niet strafbaar is. Dit betekent dat de verdachte voor deze feiten zal worden ontslagen van alle rechtsvervolging.



Er is geen omstandigheid aannemelijk geworden die de strafbaarheid van de verdachte uitsluit ten aanzien van het onder parketnummer 10/247727-21 onder 2 bewezen verklaarde en het onder parketnummer 10/198893-21 onder 1 en 3 bewezen verklaarde. De rechtbank acht de verdachte daarvoor dus strafbaar. Wel houdt zij bij de strafoplegging rekening met hetgeen de psychiater in zijn rapportage heeft overwogen over de mate van toerekenbaarheid van deze feiten aan de verdachte (zie hierna onder 7.4). 





7. Motivering straf

7.1.


Algemene overweging

De straf die aan de verdachte wordt opgelegd, is gegrond op de ernst van de feiten, de omstandigheden waaronder de feiten zijn begaan en de persoon en de persoonlijke omstandigheden van de verdachte. Daarbij wordt in het bijzonder het volgende in aanmerking genomen.



7.2.


Feiten waarop de straf is gebaseerd

De verdachte heeft een 83-jarige man op straat mishandeld door hem te duwen, waardoor de man op de grond is gevallen. Vervolgens heeft de verdachte gedreigd deze man met een hondenketting te slaan. Daarnaast heeft de verdachte de beveiliger van een supermarkt woordelijk bedreigd en heeft hij deze woorden kracht bij gezet door met hem een op een machete gelijkend voorwerp te tonen. Met zijn handelen heeft de verdachte angst, pijn en gevoelens van onveiligheid bij de slachtoffers en bij omstanders veroorzaakt. De rechtbank rekent dit de verdachte aan.



7.3.


Persoonlijke omstandigheden van de verdachte


Strafblad

De rechtbank heeft acht geslagen op een uittreksel uit de justitiële documentatie van verdachte van 12 november 2021, waaruit blijkt dat de verdachte niet eerder is veroordeeld voor soortgelijke strafbare feiten.

Rapportages

De onder 6.1 genoemde rapportage van psychiater [naam 1] houdt voor zover hier van belang het volgende in.
De toegenomen agitatie en impulsiviteit komen voort uit de manische symptomatologie waar bij de verdachte sprake van is. Gezien de escalatie van het gedrag bestaan er al sinds langere tijd zorgen bij de familie, maar pogingen om de verdachte vrijwillig naar zorg toe te leiden hebben niet geresulteerd in een behandeltraject, voornamelijk omdat de verdachte niet beseft een psychiatrische stoornis te hebben en ook geen inzicht heeft in dergelijke psychiatrische problematiek. Deze problematiek, in combinatie met de beperkte cognitieve vermogens van de verdachte om dit gedrag bij te sturen, maken dat het risico op recidive als hoog wordt ingeschat. 



Er wordt geadviseerd tot een (in aanvang) klinische behandeling van de psychiatrische problematiek. Gezien het ontbrekende inzicht in de psychiatrische problematiek en de samenhang tussen de psychosociale problemen en het psychiatrisch beeld, wordt een ambulante behandeling door rapporteurs thans onvoldoende effectief geacht. Gezien de samenhang tussen het delictgedrag en de psychiatrische stoornis wordt, indien het ten laste gelegde wordt bewezen, geadviseerd deze behandeling bij voorkeur te laten plaats vinden binnen een forensisch psychiatrische setting, zoals een FPA (Forensisch Psychiatrische Afdeling). Hierbij kan het noodzakelijk zijn de verdachte in te stellen op stemmingsstabiliserende medicatie. In aansluiting op de klinische behandeling met medicatie is het belangrijk dat er gekeken wordt naar een passende woonplek voor de verdachte waar de forensisch psychiatrische behandeling ambulant kan worden voortgezet. 



Teneinde het instellen op medicatie te kunnen waarborgen wordt geadviseerd de mogelijkheden te (laten) onderzoeken tot een civielrechtelijke zorgmachtiging (conform art. 2.3 Wfz en WvGGZ), door de Geneesheer-directeur van een desbetreffende instelling. Voor een forensische klinische plaatsing op een FPA en aansluitend een ambulante (na)traject wordt geadviseerd om de verdachte bijzondere voorwaarden bij een (deels) voorwaardelijke straf op te leggen. De bijzondere voorwaarden dienen te behelzen dat de verdachte zich in eerste instantie op een forensische psychiatrische afdeling (FPA) laat opnemen en als zijn psychiatrische toestand volgens zijn behandelaars voldoende is gestabiliseerd de verdachte zijn behandeling ambulant continueert bij een (forensische) GGZ-instelling. Daarbij is tevens toezicht door de reclassering van belang. Om de verdachte voor dit juridische kader te motiveren is het van belang dat het voorwaardelijk strafdeel hoog genoeg is om als stok achter de deur te kunnen fungeren. Gezien het grote aantal feiten dat de verdachte in korte tijd heeft gepleegd en de verwachting dat hetzelfde risico zich weer voor kan doen als hij zou stoppen met medicatie wordt geadviseerd om de verdachte voor het voorwaardelijke strafdeel een proeftijd van 3 jaar op te leggen.  



De rechtbank heeft voorts acht geslagen op de rapportage van gedragsneuroloog [naam 2] gedateerd 27 december 2021 waarin wordt geconcludeerd dat er bij de verdachte (ook ten tijde van het tenlastegelegde) geen aanwijzingen zijn voor een hersenorganisch lijden.



Reclassering Nederland (hierna: de reclassering) heeft een rapport over de verdachte opgemaakt, gedateerd 15 februari 2022. Dit rapport houdt onder meer het volgende in.
De psychische stoornis van de verdachte zorgt voor een risico op nieuwe confrontaties met andere personen. Van belang is behandeling om het risico te verminderen. Het ontbreken van ziektebesef en -inzicht en het gebrek aan een hulpvraag maken echter dat de verdachte zich naar verwachting niet voldoende aan bijzondere voorwaarden zal houden, ook al heeft hij aangegeven deze te zullen accepteren. Behandeling vindt hij immers niet nodig. Daarbij komt dat de geadviseerde mate van toerekenbaarheid vermoedelijk te weinig perspectief biedt voor een passend (lees: zwaarwegend) forensisch behandelkader, gelet op de proportionaliteit. 



De door het NIFP geadviseerde interventies zijn dan ook het meest passend in het kader van een zorgmachtiging. Een zorgmachtiging biedt meer mogelijkheden ten aanzien van gedwongen zorg die in intensiteit kan worden opgeschaald wanneer dat nodig is, zo nodig tegen de wil van de verdachte in. Daarmee wordt er het meest passend toegekomen aan de noodzaak van hulpverlening gecombineerd met een erg beperkte ontvankelijkheid daarvoor en erg lage mate van toerekeningsvatbaarheid.



Het risico op recidive en op letselschade wordt ingeschat als hoog. Bij een veroordeling adviseert de reclassering een straf zonder bijzondere voorwaarden. 



7.4.


Conclusies van de rechtbank

Gelet op hetgeen de rechtbank hierboven heeft overwogen, komt zij tot de volgende conclusies.



Wat betreft de onder parketnummer 10/247727-21 bewezenverklaarde bedreiging en de onder parketnummer 10/198893-21 bewezenverklaarde mishandeling en bedreiging neemt de rechtbank de conclusie van de psychiater, zoals weergegeven in paragraaf 6, over en maakt die tot de hare. De verdachte wordt voor deze feiten dus in sterk verminderde mate toerekeningsvatbaar geacht.  



De rechtbank ziet zich allereerst voor de vraag gesteld of oplegging van een maatregel nodig alsook mogelijk is.



Vaststaat dat de officier van justitie twee dagen voor de zitting de opdracht heeft gegeven om een civiele zorgmachtiging voor te bereiden. Hiervan zijn derhalve ten tijde van de behandeling van de strafzaak geen stukken voorhanden. 
De officier van justitie heeft zich bij zijn strafeis aangesloten bij de conclusies van de reclassering. Hij acht een voorwaardelijke straf met bijzondere voorwaarden niet passend en is van mening dat de hulp en zorg die de verdachte behoeft, via een civiele zorgmachtiging moet worden georganiseerd.



Op grond van de stoornis en noodzaak van zorg zoals die blijkt uit de rapportage van de psychiater alsmede het advies van de reclassering omtrent het kader en indachtig de beperkingen in dat verband is de rechtbank van oordeel dat hier een civiele zorgmachtiging in de rede ligt. De rechtbank beschikt evenwel niet over de noodzakelijke informatie die nodig is om gebruik te kunnen maken van haar bevoegdheid om ambtshalve, op grond van artikel 2.3 van de Wet forensische zorg (hierna: Wfz), een zorgmachtiging af te geven. En hoewel de NIFP-rapportage van 30 december 2021 voldoende aanleiding gaf om een zorgmachtiging voor te bereiden, heeft de officier van justitie tot twee dagen voor de terechtzitting gewacht met het geven van de opdracht hiertoe. Door de wijze waarop dit traject is verlopen, zit de verdachte op dit moment reeds ruim vijf maanden in voorarrest in een PPC. Deze voorlopige hechtenis had van substantieel kortere duur kunnen zijn als de verdachte eerder naar zorg in een civiel kader toe was geleid. Gelet daarop en gelet op het feit dat de officier van justitie ter zitting heeft verklaard dat het traject voor de voorbereiding van een zorgmachtiging los van de strafzaak reeds in gang is gezet, acht de rechtbank het nu niet meer opportuun om het traject van de civiele zorgmachtiging in deze strafzaak te betrekken en de zaak daarvoor aan te houden. Daarbij is mede van belang dat het traject op grond van artikel 2.3 Wfz zou betekenen dat de verdachte nog geruime tijd langer in voorlopige hechtenis zou moeten verblijven, terwijl duidelijk is dat hij zo spoedig mogelijk behandeling van zijn stoornis nodig heeft. 



De rechtbank zal daarom geen maatregel opleggen en het laten bij het opleggen van een straf. Daarbij weegt de rechtbank tevens mee dat volgens de officier van justitie ten tijde van het wijzen van dit vonnis voldoende stappen gezet zouden moeten zijn om de verdachte naar zorg in een civiel kader toe te kunnen leiden en er tot die tijd voor overbrugging op een meer geschikte plek zal worden gezorgd. 



De op te leggen straf zal aanzienlijk lager zijn dan door de officier van justitie is geëist. In dit verband overweegt de rechtbank dat de op te leggen straf ziet op drie feiten waarvoor de verdachte in sterk verminderde mate toerekeningsvatbaar wordt geacht met welke omstandigheid in strafverminderende zin rekening zal worden gehouden. Voor de hoogte van de straf wordt verder gekeken naar straffen die in vergelijkbare zaken worden opgelegd. 



Alles afwegende acht de rechtbank een gevangenisstraf voor de duur van twee maanden met aftrek van voorarrest passend en geboden. 



Het bevel tot voorlopige hechtenis zal worden opgeheven, nu verdachte inmiddels al veel langer in voorarrest heeft gezeten.





8. Vorderingen benadeelde partijen / schadevergoedingsmaatregelen
Als benadeelde partij heeft zich in het geding gevoegd: [naam benadeelde 1], ter zake van het onder parketnummer 10/247727-21 onder 1 ten laste gelegde feit. De benadeelde partij vordert een vergoeding van € 500,00 aan immateriële schade.


Als benadeelde partij heeft zich in het geding gevoegd: [naam benadeelde 2], ter zake van het onder parketnummer 10/217630-21 ten laste gelegde feit. De benadeelde partij vordert een vergoeding van € 400,00 aan immateriële schade.



Als benadeelde partij heeft zich in het geding gevoegd: [naam benadeelde 2], ter zake van het onder parketnummer 10/171371-21 ten laste gelegde feit. De benadeelde partij vordert een vergoeding van € 150,00 aan immateriële schade.



Als benadeelde partij heeft zich in het geding gevoegd: [naam benadeelde 3], ter zake van de onder parketnummer 10/198893-21 ten laste gelegde feiten 1 en 3. De benadeelde partij vordert een vergoeding van € 950,00 aan immateriële schade.



Als benadeelde partij heeft zich in het geding gevoegd: [naam benadeelde 4], ter zake van het onder parketnummer 10/034415-21 ten laste gelegde feit. De benadeelde partij vordert een vergoeding van € 173,00 aan immateriële schade.


8.1.


Standpunt verdediging

De verdediging heeft aangevoerd dat de verdachte heeft verklaard de vordering van de benadeelde partij [naam benadeelde 4] te willen betalen. De verdediging heeft verzocht de overige vorderingen van de benadeelde partijen niet-ontvankelijk te verklaren, dan wel de vorderingen te matigen.



8.2.


Beoordeling


T.a.v. de vordering van de benadeelde partijen [naam benadeelde 2] en [naam benadeelde 4]:

Artikel 361, lid 2 aanhef en onder a Sv bepaalt dat een benadeelde partij alleen ontvankelijk is in haar vordering indien aan de verdachte enige straf of maatregel wordt opgelegd. In de zaken waarop de vorderingen van de benadeelde partijen [naam benadeelde 2] en [naam benadeelde 4] zien, wordt aan de verdachte geen straf of maatregel opgelegd. Om die reden dienen die vorderingen niet-ontvankelijk te worden verklaard. Het opleggen van de maatregel van 36f is om dezelfde reden niet mogelijk.



Nu de vorderingen van de benadeelde partijen niet-ontvankelijk zullen worden verklaard, zullen [naam benadeelde 2] en [naam benadeelde 4] worden veroordeeld in de proceskosten door de verdediging gemaakt, tot op heden begroot op nihil.




T.a.v. de vordering van de benadeelde partij [naam benadeelde 1]:

Vast is komen te staan dat aan de benadeelde partij [naam benadeelde 1] door het onder parketnummer 10/247727-21 onder 2 bewezen verklaarde strafbare feit rechtstreeks immateriële schade is toegebracht. Nadat de benadeelde partij is geslagen door de verdachte, is de verdachte teruggekomen en heeft hem bedreigd met een op een machete gelijkend voorwerp. De immateriële schade zal naar maatstaven van billijkheid worden vastgesteld op € 200,00, zodat de vordering tot dit bedrag zal worden toegewezen. De vordering zal voor het overige niet-ontvankelijk worden verklaard. Het deel van de vordering dat ziet op het onder parketnummer 10/247727-21 onder 1 bewezen verklaarde strafbare feit zal eveneens niet ontvankelijk worden verklaard, nu aan de verdachte voor dat feit geen straf of maatregel wordt opgelegd.



De rechtbank bepaalt dat het te vergoeden schadebedrag vermeerderd wordt met wettelijke rente vanaf 13 september 2021.



Nu de vordering van de benadeelde partij in overwegende mate zal worden toegewezen, zal de verdachte worden veroordeeld in de proceskosten door de benadeelde partij gemaakt, tot op heden begroot op nihil, en in de kosten ten behoeve van de tenuitvoerlegging nog te maken.




T.a.v. de vordering van de benadeelde partij [naam benadeelde 3]:

De rechtbank heeft twee vorderingen ontvangen van de benadeelde partij [naam benadeelde 3]. Bij het beoordelen van de vordering van de benadeelde partij, is de rechtbank uitgegaan van de meest recent ontvangen vordering van 30 september 2021.



Vast is komen te staan dat aan de benadeelde partij door de onder parketnummer 10/198893-21 onder 1 en 3 bewezen verklaarde strafbare feiten rechtstreeks immateriële schade is toegebracht. De benadeelde partij heeft verklaard angstig te zijn op straat omdat hij bang is de verdachte tegen te komen. De immateriële schade zal naar maatstaven van billijkheid worden vastgesteld op € 200,-, zodat de vordering tot dit bedrag zal worden toegewezen. Een deel van de vordering ziet op de pijn die de benadeelde partij heeft ondervonden nadat hij zou zijn geslagen door de verdachte. Aan de verdachte is niet ten laste gelegd dat hij de benadeelde partij geslagen zou hebben. De vordering zal voor het overige derhalve niet-ontvankelijk worden verklaard.



De benadeelde partij heeft gevorderd het te vergoeden bedrag te vermeerderen met wettelijke rente. De rechtbank bepaalt dat het te vergoeden schadebedrag vermeerderd wordt met wettelijke rente vanaf 22 juni 2021. 



Nu de vordering van de benadeelde partij in overwegende mate zal worden toegewezen, zal de verdachte worden veroordeeld in de proceskosten door de benadeelde partij gemaakt, tot op heden begroot op nihil, en in de kosten ten behoeve van de tenuitvoerlegging nog te maken.



8.3.


Conclusie

In deze procedure wordt over de door de benadeelde partijen [naam benadeelde 2] en [naam benadeelde 4] gevorderde schadevergoeding geen inhoudelijke beslissing genomen. 



De verdachte moet de benadeelde partij [naam benadeelde 1] een schadevergoeding betalen van € 200,00 vermeerderd met de wettelijke rente en kosten als hieronder in de beslissing vermeld.  
Tevens wordt oplegging van de hierna te noemen maatregel als bedoeld in artikel 36f van het Wetboek van Strafrecht (hierna: Sr) passend en geboden geacht.



De verdachte moet de benadeelde partij [naam benadeelde 3] een schadevergoeding betalen van € 200,- vermeerderd met de wettelijke rente en kosten als hieronder in de beslissing vermeld.  



Tevens wordt oplegging van de hierna te noemen maatregel als bedoeld in artikel 36f Sr passend en geboden geacht.





9. Toepasselijke wettelijke voorschriften
Gelet is op de artikelen 36f, 57, 266, 285 en 300 van het Wetboek van Strafrecht.



10. Bijlagen
De in dit vonnis genoemde bijlagen maken deel uit van dit vonnis.



11. Beslissing
De rechtbank:


verklaart niet bewezen, dat de verdachte het onder parketnummer 10/198893-21 onder 2 ten laste gelegde feit heeft begaan en spreekt de verdachte daarvan vrij;



verklaart bewezen, dat de verdachte de onder parketnummers 10/247727-21, 10/217630-21, 10/241364-21, 10/171371-21 en 10/034415-21 ten laste gelegde feiten en de onder parketnummer 10/198893-21 onder 1 en 3 ten laste gelegde feiten, zoals hiervoor omschreven, heeft begaan;



verklaart niet bewezen hetgeen aan de verdachte meer of anders ten laste is gelegd dan hiervoor bewezen is verklaard en spreekt de verdachte ook daarvan vrij;



stelt vast dat het bewezen verklaarde oplevert de hiervoor vermelde strafbare feiten;



verklaart de verdachte voor het onder parketnummers 10/217630-21, 10/241364-21, 10/171371-21, 10/034415-21 en 10/247727-21 onder 1 bewezen verklaarde niet strafbaar en ontslaat de verdachte ten aanzien daarvan van alle rechtsvervolging;



verklaart de verdachte strafbaar voor het onder parketnummer 10/247727-21 onder 2 en het onder parketnummer 10/198893-21 onder 1 en 3 bewezen verklaarde;



veroordeelt de verdachte tot een gevangenisstraf voor de duur van 2 (twee) maanden; 
beveelt dat de tijd die door de veroordeelde voor de tenuitvoerlegging van deze uitspraak in verzekering en in voorlopige hechtenis is doorgebracht, bij de uitvoering van de opgelegde gevangenisstraf in mindering wordt gebracht, voor zover deze tijd niet reeds op een andere vrijheidsstraf in mindering is gebracht;



veroordeelt de verdachte om tegen behoorlijk bewijs van kwijting aan de benadeelde partij [naam benadeelde 1], te betalen een bedrag van € 200,00 (zegge: tweehonderd euro), bestaande uit immateriële schade, te vermeerderen met de wettelijke rente hierover vanaf 13 september 2021 tot aan de dag der algehele voldoening;



verklaart de benadeelde partij niet-ontvankelijk in het resterende deel van de vordering; bepaalt dat dit deel van de vordering slechts kan worden aangebracht bij de burgerlijke rechter;



veroordeelt de verdachte in de proceskosten door de benadeelde partij gemaakt, tot op heden aan de zijde van de benadeelde partij begroot op nihil, en in de kosten ten behoeve van de tenuitvoerlegging nog te maken;



legt aan de verdachte de maatregel tot schadevergoeding op, inhoudende de verplichting aan de staat ten behoeve van de benadeelde partij [naam benadeelde 1] te betalen € 200,00 (hoofdsom, zegge: tweehonderd euro), vermeerderd met de wettelijke rente vanaf 13 september 2021 tot aan de dag van de algehele voldoening; bepaalt dat indien volledig verhaal van de hoofdsom van € 200,00 niet mogelijk blijkt, gijzeling kan worden toegepast voor de duur van 4 dagen; de toepassing van de gijzeling heft de betalingsverplichting niet op;



verklaart de benadeelde partij niet-ontvankelijk in het resterende deel van de vordering; bepaalt dat dit deel van de vordering slechts kan worden aangebracht bij de burgerlijke rechter;



veroordeelt de verdachte in de proceskosten door de benadeelde partij gemaakt, tot op heden aan de zijde van de benadeelde partij begroot op nihil, en in de kosten ten behoeve van de tenuitvoerlegging nog te maken;



veroordeelt de verdachte om tegen behoorlijk bewijs van kwijting aan de benadeelde partij [naam benadeelde 3], te betalen een bedrag van € 200,00 (zegge: tweehonderd euro), bestaande uit immateriële schade, te vermeerderen met de wettelijke rente hierover vanaf 22 juni 2021 tot aan de dag der algehele voldoening;



verklaart de benadeelde partij niet-ontvankelijk in het resterende deel van de vordering; bepaalt dat dit deel van de vordering slechts kan worden aangebracht bij de burgerlijke rechter;



veroordeelt de verdachte in de proceskosten door de benadeelde partij gemaakt, tot op heden aan de zijde van de benadeelde partij begroot op nihil, en in de kosten ten behoeve van de tenuitvoerlegging nog te maken;



legt aan de verdachte de maatregel tot schadevergoeding op, inhoudende de verplichting aan de staat ten behoeve van de benadeelde partij [naam benadeelde 3] te betalen € 200,00 (hoofdsom, zegge: tweehonderd euro), vermeerderd met de wettelijke rente vanaf 22 juni 2021 tot aan de dag van de algehele voldoening; bepaalt dat indien volledig verhaal van de hoofdsom van € 200,00 niet mogelijk blijkt, gijzeling kan worden toegepast voor de duur van 4 dagen; de toepassing van de gijzeling heft de betalingsverplichting niet op;



verklaart de benadeelde partijen [naam benadeelde 2] en [naam benadeelde 4] niet-ontvankelijk in de vordering;



veroordeelt de benadeelde partijen [naam benadeelde 2] en [naam benadeelde 4] in de proceskosten door de verdachte gemaakt, tot op heden aan de zijde van de benadeelde partij begroot op nihil, en in de kosten ten behoeve van de tenuitvoerlegging nog te maken;



heft het bevel tot voorlopige hechtenis op.




Dit vonnis is gewezen door:
mr. B.E. Dijkers, voorzitter,
en mrs. P.E. van Althuis en L. Stevens, rechters,
in tegenwoordigheid van mr. J. van Biert, griffier,
en uitgesproken op de openbare terechtzitting van deze rechtbank op de datum die in de kop van dit vonnis is vermeld.



De oudste rechter en de griffier zijn buiten staat dit vonnis mede te ondertekenen.
Bijlage I 




Tekst tenlastelegging




Aan de verdachte wordt onder parketnummer 10/247727-21 ten laste gelegd dat



1
hij op of omstreeks 13 september 2021 te Rotterdam

        [naam aangever 1] heeft mishandeld door die [naam aangever 1] meermalen, althans eenmaal, in/op/tegen het gezicht, althans het hoofd, te slaan en/of stompen;



2
hij op of omstreeks 13 september 2021 te Rotterdam

        [naam aangever 1] heeft bedreigd met enig misdrijf tegen het leven gericht en/of met zware mishandeling, door die [naam aangever 1]

- dreigend de woorden toe te voegen: ""Ik pak jou op straat, ik maak jou dood"" en/of
- een machete, althans een op een machete gelijkend voorwerp, te tonen en/of (daarbij) dreigend de woorden toe te voegen: ""Kom maar"",
althans woorden en/of handelingen van gelijke dreigende aard en/of strekking.



Aan de verdachte wordt onder parketnummer 10/217630-21 ten laste gelegd dat



hij, op of omstreeks 12 augustus 2021 te Rotterdam,

        [naam aangever 2] (Buitengewoon Opsporingsambtenaar bij gemeente Rotterdam) heeft bedreigd met enig misdrijf tegen het leven gericht en/of met zware mishandeling, door die [naam aangever 2] (met een dikke ketting hangend vanaf zijn pols) dreigend de woorden toe te voegen:

- "" Ik steek je dood"" en/of
- "" Kom van man tot man. Nu doe je stoer. Dit kost je je leven"" en/of
- "" Ik reken met hem af, geloof me maar""
althans woorden en/of gedragingen van gelijke dreigende aard of strekking.



Aan de verdachte wordt onder parketnummer 10/241364-21 ten laste gelegd dat



hij op of omstreeks 14 juli 2021 te Rotterdam

        [naam aangever 3] heeft bedreigd met enig misdrijf tegen het leven gericht en/of met zware mishandeling, door die [naam aangever 3] dreigend de woorden toe te voegen ""ik ga je (winkel) in (de) fik steken"" en/of ""ik schop je kapot"" en/of ""ik gooi een molotovcocktail naar binnen"", althans woorden van gelijke dreigende aard of strekking.




Aan de verdachte wordt onder parketnummer 10/171371-21 ten laste gelegd dat



hij op of omstreeks 30 juni 2021 te Rotterdam

        [naam aangever 2] heeft bedreigd met enig misdrijf tegen het leven gericht en/of met zware mishandeling, door die [naam aangever 2] dreigend de woorden toe te voegen ""Je weet niet wie je voor je hebt, de volgende keer breek ik je nek"", althans woorden van gelijke dreigende aard of strekking.




Aan de verdachte wordt onder parketnummer 10/198893-21 ten laste gelegd dat



1
hij op of omstreeks 22 juni 2021 te Rotterdam

        [naam aangever 4] heeft mishandeld door meermalen althans eenmaal die [naam aangever 4] een duw te geven en/of die [naam aangever 4] ten val te brengen;



2
hij in of omstreeks de periode van 01 februari 2021 tot en met 22 juni 2021 te Rotterdam
een schilderij en/of een gouden ketting en/of een of meerdere ringen, in elk geval enig goed, dat/die geheel of ten dele aan [naam aangever 4], in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen; 



3
hij op of omstreeks 22 juni 2021 te Rotterdam

        [naam aangever 4] heeft bedreigd met enig misdrijf tegen het leven gericht en/of met zware mishandeling, door die [naam aangever 4] met een hondenketting aan te vallen en/of met een hondenketting naar die [naam aangever 4] uit te halen en/of te dreigen die [naam aangever 4] met een hondenketting te slaan.




Aan de verdachte wordt onder parketnummer 10/034415-21 ten laste gelegd dat



hij, op of omstreeks 6 februari 2021 te Rotterdam,
opzettelijk [naam aangever 5], in het openbaar mondeling, heeft beledigd, door hem (meermalen) de woorden toe te voegen: ""kankerturk"", 
althans woorden van gelijke beledigende aard en/of strekking.




",Rechtbank Rotterdam,2022-03-03,2022-03-07,10/247727-21; 10/217630-21; 10/241364-21; 10/171371-21; 10/198893-21; 10/034415-21,Uitspraak,,,Strafrecht,Eerste aanleg - meervoudig,"
De verdachte wordt meerdere feiten verweten, namelijk vijf maal bedreiging, twee maal mishandeling, eenmaal belediging en eenmaal diefstal. Deskundigen oordelen dat de verdachte slechts drie feiten sterk verminderd toe kan worden gerekend en dat de overige feiten hem niet toe te rekenen zijn. De officier van justitie heeft twee dagen voorafgaand aan de terechtzitting opdracht gegeven een civiele zorgmachtiging voor te bereiden. De rechtbank is van oordeel dat een civiele zorgmachtiging in de rede ligt, maar kan niet ambtshalve een zorgmachtiging afgeven vanwege het ontbreken van de benodigde stukken. De verdachte zit al ruim vijf maanden in voorarrest. De rechtbank is van oordeel dat de duur van de voorlopige hechtenis substantieel korter had kunnen zijn als de verdachte eerder naar een civiel kader toe was geleid. Gelet daarop en gelet op het feit dat de officier van justitie ter zitting heeft verklaard dat het traject voor de voorbereiding van een zorgmachtiging los van de strafzaak reeds in gang is gezet, acht de rechtbank het nu niet meer opportuun om het traject van de civiele zorgmachtiging in deze strafzaak te betrekken en de zaak daarvoor aan te houden. Daarbij is mede van belang dat het traject op grond van artikel 2.3 Wfz zou betekenen dat de verdachte nog geruime tijd langer in voorlopige hechtenis zou moeten verblijven, terwijl duidelijk is dat hij zo spoedig mogelijk behandeling van zijn stoornis nodig heeft.
","

Rechtspraak.nl

","De verdachte wordt meerdere feiten verweten, namelijk vijf maal bedreiging, twee maal mishandeling, eenmaal belediging en eenmaal diefstal. Deskundigen oordelen dat de verdachte slechts drie feiten sterk verminderd toe kan worden gerekend en dat de overige feiten hem niet toe te rekenen zijn. De officier van justitie heeft twee dagen voorafgaand aan de terechtzitting opdracht gegeven een civiel..."
820,ECLI:NL:RBOBR:2022:817,,Rechtbank Oost-Brabant,2022-03-04,2022-03-07,20/2900,Uitspraak,,,Bestuursrecht; Socialezekerheidsrecht,,,,No summary available
821,ECLI:NL:RBNHO:2022:1764,"

RECHTBANK NOORD-HOLLAND


Zittingsplaats Alkmaar



Bestuursrecht



zaaknummer: HAA 22/70


uitspraak van de voorzieningenrechter van 1 maart 2022 in de zaak tussen

      [verzoekers], te [woonplaats], verzoekers
(gemachtigde: mr. drs.J.M. Lammers),


en




het college van burgemeester en wethouders van de gemeente Drechterland, verweerder
(gemachtigde: mr. A. Oly). 



Als derde-partij heeft aan het geding deelgenomen


          [derde belanghebbende]
        .






Procesverloop


Bij besluit van 23 december 2021 (het bestreden besluit) heeft verweerder het verzoek om handhavend op te treden tegen de overlast veroorzaakt door het gebruik van het achter verzoekers woning gelegen veld afgewezen.



Verzoekers hebben tegen dit besluit bij verweerder bezwaar gemaakt en de voorzieningenrechter verzocht om een voorlopige voorziening te treffen.



De rechtbank heeft verzoeker bij brief van 19 januari 2022 gevraagd om het spoedeisende belang bij de gevraagde voorlopige voorziening van een nadere onderbouwing te voorzien.



Verzoeker heeft hierop bij brieven van 1 februari en 3 februari 2022 gereageerd.



Verweerder heeft een verweerschrift en een nader stuk gedateerd 23 februari 2022 ingediend.



De voorzieningenrechter heeft het verzoek op 24 februari 2022 op zitting behandeld. Verzoekers zijn verschenen, bijgestaan door hun gemachtigde. Voor verzoekers zijn tevens verschenen [naam 1] en [naam 2], buren van verzoekers, die ook bezwaar hebben gemaakt tegen het bestreden besluit. Verweerder heeft zich laten vertegenwoordigen door zijn gemachtigde en [naam 3]. Namens derde-partij zijn verschenen [naam 4], directeur en [naam 5].






Overwegingen

1. Het perceel grenzend aan de achtertuin van verzoekers (het veld) bestaat uit een verhard deel en een onverhard deel. Op het onverharde deel staan twee voetbaldoelen en op het verharde deel staat een voetbalkooi met twee pannadoelen en een basket. Het verharde deel van het gebied bevindt zich op iets meer dan 3 meter van de erfgrens van verzoekers perceel. [derde belanghebbende] is gelegen aan de andere zijde van het veld. Deze school maakt op schooldagen intensief gebruik van het veld. Er wordt gesport en gespeeld door de leerlingen en het veld wordt ook gebruikt voor andere schoolse activiteiten, zoals gymlessen. Het veld en in het bijzonder de voetbalkooi wordt feitelijk ook gebruikt als schoolplein/sportveld. Daarnaast wordt de voetbalkooi ook na de schooltijden intensief gebruikt, ook ’s avonds. Dit gebruik zorgt voor overlast voor omwonenden. Het gaat dan met name, maar niet alleen, om geluidsoverlast. Later op de avond is ook sprake van overlast door hangjongeren. 

2. Verzoekers hebben verweerders gevraagd om hiertegen op te treden op grond van artikel 2:47 van de Algemene plaatselijke verordening (Apv), dat hinderlijk gedrag op openbare plaatsen verbiedt, en op grond van het bepaalde in artikel 4:6 van de Apv, dat het veroorzaken van geluidsoverlast verbiedt. 

3. Verweerder heeft het verzoek om handhaving afgewezen, omdat geluidsoverlast wordt veroorzaakt door gebruik van een openbaar speelveld en daarvoor gelden geen geluidsnormen. Er is daarom geen sprake van een overtreding en daarom kan niet handhavend worden opgetreden.

4. In bezwaar hebben eisers zich gemotiveerd tegen de afwijzing gekeerd en gewezen op de ter plaatse verrichte geluidsonderzoeken waaruit volgt dat de geluidsoverlast die het gebruik van de voetbalkooi met zich meebrengt zodanig is, dat van een goed woon- en leefklimaat geen sprake meer kan zijn. 

5. Voorafgaande aan de zitting heeft verweerder de rechtbank op 23 februari 2022 een aanvullend stuk toegestuurd, waaruit blijkt dat een bemiddelingstraject is gestart met als doel om een oplossing te bereiken voor de ontstane situatie. Bij dat traject zijn in ieder geval verzoekers, de andere bezwaarmakers, de gemeente en de derde-partij betrokken. Er zijn al individuele gesprekken gevoerd en de bemiddelaar ziet voldoende basis om snel te starten met gezamenlijke gesprekken. Het eerste gezamenlijke gesprek is op 2 maart 2022 gepland.

6. Verzoekers hebben ter zitting aangegeven gebruik te willen maken van bemiddeling, maar ook dat zij het verzoek om een voorlopige voorziening wensen te handhaven omdat een oplossing nog niet in zicht is en al lang op zich laat wachten. Gelet op het bemiddelingstraject willen verzoekers hun verzoek echter wel beperken. Zij vragen daarom alleen nog om een voorlopige voorziening te treffen die zorgt voor sluiting van de voetbalkooi van 19:00 uur tot 07.00 uur.


7.1
De voorzieningenrechter kan op grond van het bepaalde in artikel 8:81 van de Algemene wet bestuursrecht (Awb) een voorlopige voorziening treffen indien onverwijlde spoed, gelet op de betrokken belangen, dit vereist. De voorzieningenrechter betrekt bij zijn afwegingen of er aanleiding bestaat een voorlopige voorziening te treffen niet alleen de betrokken belangen maar geeft ook een voorlopig rechtmatigheidsoordeel over het bestreden besluit.



7.2
Het oordeel van de voorzieningenrechter heeft een voorlopig karakter en bindt de rechtbank in een (eventueel) bodemgeding niet.


8.	De voorzieningenrechter overweegt voor wat betreft de rechtmatigheid van het bestreden besluit als volgt.




8.1
Uit het handhavingsverzoek volgt dat niet alleen verzocht is om handhaving van het bepaalde in artikel 4:6 van de Apv, maar ook om handhaving van het bepaalde in artikel 2:47 van de Apv. Verweerder heeft aan artikel 2:47 Apv geen overweging gewijd. De besluitvorming is in die zin onvolledig. 



8.2
Voor wat betreft de handhaving van het bepaalde in artikel 4:6 van de Apv heeft verweerder zich op het standpunt gesteld dat in dit geval niet gehandhaafd kan worden omdat er geen geldende geluidsnormen zijn. Hierin volgt de voorzieningenrechter verweerder niet. In de praktijk wordt voor de beoordeling van het geluid van een voetbalkooi bij gebrek aan een specifiek beoordelingskader vrijwel altijd aangesloten bij een van de twee beoordelingskaders die voor inrichtingen in de zin van de Wet milieubeheer van toepassing zijn, te weten de Handreiking industrielawaai en vergunningverlening (Handreiking) of het Activiteitenbesluit milieubeheer (Activiteitenbesluit). In navolging van de rechtbank Rotterdam gaat de voorzieningenrechter er van uit dat de Handreiking het meest geschikte beoordelingskader is voor de beoordeling van de (piek)geluiden. In de Handreiking wordt aanbevolen dat de maximale geluidsniveaus (Lmax) niet hoger mogen zijn dan de volgende grenswaarden:
70 dB(A) voor de dagperiode (7.00 uur - 19.00 uur);
65 dB(A) voor de avondperiode (19.00 uur - 23.00 uur);
60 dB(A) voor de nachtperiode (23.00 uur - 7.00 uur).
Een overschrijding van deze waarden impliceert dat sprake zal kunnen zijn van geluidshinder. Met name het aantal keer dat de piekgeluiden tijdens het gebruik van de voetbalkooi boven de grenswaarde uitkomt en de periode waarover de hinder optreedt spelen een belangrijke rol bij de vraag of sprake is van geluidshinder. 



8.3

In mei 2021 heeft verweerder het handhavingsverzoek laten beoordelen door de omgevingsdienst. Door de omgevingsdienst is een advies opgesteld, gedateerd 20 mei 2021.
In het advies overweegt de omgevingsdienst onder meer dat het gelet op de afstand van het verharde sportveld en het omschreven intensief gebruik aannemelijk is dat ter plaatse van [perceel] (en de omliggende woningen) geen sprake is van een goed woon- en leefklimaat. Op 13 oktober 2021 heeft de omgevingsdienst een verslag opgesteld van  geluidmetingen op de achtergevel van verzoekers woning en in het verslag heeft de omgevingsdienst onder meer aangegeven dat de geluidsniveaus regelmatig boven de 70 dB(A) uitkomen. In een aanvullend stuk van de omgevingsdienst van 20 december 2021 heeft de omgevingsdienst daarbij aangegeven dat de geluidsniveaus door het gebruik van de school bovengemiddeld vaak voorkomen. 




8.4
Gelet op al het voorgaande dient naar het voorlopig oordeel van de voorzieningenrechter in ieder geval te worden uitgegaan van geluidsoverlast ten gevolge van het gebruik van de voetbalkooi, zodanig dat sprake is van overtreding van het in artikel 4:6 opgenomen verbod op het veroorzaken van geluidshinder. Het besluit tot afwijzing van het verzoek om handhavend op te treden zal daarom naar het voorlopig oordeel van de voorzieningenrechter in bezwaar geen stand kunnen houden. 

9. De voorzieningenrechter ziet hierin, gelet op de betrokken belangen, vooralsnog geen aanleiding om de gevraagde of een andere voorlopige voorziening te treffen. Redengevend hiervoor is dat de voorzieningenrechter vreest dat het treffen van een voorlopige voorziening niet zal bijdragen aan een goede afloop van het ingezette bemiddelingstraject en het bereiken van een breed gedragen structurele oplossing niet ten goede zal komen. Gelet hierop en gelet op het feit dat de ingezette bemiddeling op zeer korte termijn weer kan/zal worden voortgezet, zal de voorzieningenrechter daarom het verzoek afwijzen. De voorzieningenrechter heeft hierbij nog meegewogen dat verzoekers ter zitting hebben verklaard dat de overlast die het gebruik van de voetbalkooi met zich meebrengt op dit moment nog niet heel groot is, omdat het nu nog relatief vroeg donker wordt en de overlast als het donker is substantieel minder is.

10. De voorzieningenrechter zal het verzoek om voorlopige voorziening daarom afwijzen. Voor een proceskostenvergoeding is geen aanleiding.





Beslissing


De voorzieningenrechter wijst het verzoek om voorlopige voorziening af.




Deze uitspraak is gedaan door mr. J.M. Janse van Mantgem, voorzieningenrechter, in aanwezigheid van mr. E. Degen, griffier. De uitspraak is uitgesproken in het openbaar op 1 maart 2022.














griffier


voorzieningenrechter









Een afschrift van deze uitspraak is verzonden aan partijen op:




Tegen deze uitspraak staat geen hoger beroep of verzet open.

 Zie onder meer de uitspraak van de rechtbank Rotterdam van 29 april 2019  (ECLI:NL:RBROT:2019:3377) die door de Afdeling bestuursrechtspraak van de Raad van State is bevestigd bij uitspraak van 11 maart 2020 (ECLI:NL:RVS:2020:739). 

",Rechtbank Noord-Holland,2022-03-01,2022-03-02,22/70,Uitspraak,,,Bestuursrecht; Omgevingsrecht,Voorlopige voorziening,"

Verweerder heeft het verzoek om handhavend optreden afgewezen, omdat geen sprake zou zijn van overtreding van de Apv.
Naar het oordeel van de voorzieningenrechter is wel sprake van een overtreding waartegen verweerder handhavend zou moeten optreden, maar omdat er al een bemiddelingstrajecxt in gang is gezet heeft de voorzeiningenrechter, omwlile van de kans van salgen van dat traject, het verzoek om een voorlopige voorziening afgewezen.

","

Rechtspraak.nl

","Verweerder heeft het verzoek om handhavend optreden afgewezen, omdat geen sprake zou zijn van overtreding van de Apv.
Naar het oordeel van de voorzieningenrechter is wel sprake van een overtreding waartegen verweerder handhavend zou moeten optreden, maar omdat er al een bemiddelingstrajecxt in gang is gezet heeft de voorzeiningenrechter, omwlile van de kans van salgen van dat traject, het verzo..."
822,ECLI:NL:RBZWB:2022:1143,"

RECHTBANK ZEELAND-WEST-BRABANT


Strafrecht



Zittingsplaats: Breda



parketnummer: 02/144809-21




vonnis van de meervoudige kamer van 7 maart 2022




in de strafzaak tegen 





          [Verdachte]
        

geboren op [Geboortedag] 1959 te [Geboorteplaats] ,
wonende te [Adres]
raadsman mr. M.J. Crombach, advocaat te Breda.





1Onderzoek van de zaak
De zaak is inhoudelijk behandeld op de zitting van 21 februari 2022, waarbij de officier van justitie, mr. M.P. de Graaf, en de verdediging hun standpunten kenbaar hebben gemaakt. Tevens is tijdens de zitting de vordering van de benadeelde partij [Aangeefster] behandeld en heeft zij het spreekrecht uitgeoefend.




2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte in de periode van 9 oktober 1994 tot en met 8 oktober 1999 in Tilburg met zijn dochter [Aangeefster] , die toen nog geen twaalf jaar oud was, ontuchtige handelingen heeft gepleegd welke mede bestonden uit het seksueel binnendringen van het lichaam.





3De voorvragen

3.1


De geldigheid van de dagvaarding

De dagvaarding is geldig. 




3.2


De bevoegdheid van de rechtbank

De rechtbank is bevoegd. 




3.3


De ontvankelijkheid van de officier van justitie

De verdediging heeft de rechtbank verzocht het Openbaar Ministerie niet-ontvankelijk te verklaren in de vervolging van verdachte wegens schending van de beginselen van een goede procesorde, meer in het bijzonder van het beginsel van een redelijke en billijke belangenafweging. Daartoe is aangevoerd dat het Openbaar Ministerie bij haar beslissing tot vervolging van verdachte geen rekening heeft gehouden met het gebrek aan bewijs, de leeftijd van de zaak en de impact die deze vervolging op verdachte heeft.



De officier van justitie heeft zich op het standpunt gesteld dat geen sprake is van strijd met de beginselen van een goede procesorde en dat het Openbaar Ministerie ontvankelijk is in de vervolging van verdachte.



De rechtbank stelt voorop dat in artikel 167, eerste lid, van het Wetboek van Strafvordering aan het Openbaar Ministerie de bevoegdheid is toegekend zelfstandig te beslissen of naar aanleiding van een ingesteld opsporingsonderzoek vervolging moet plaatsvinden. De beslissing van het Openbaar Ministerie om tot vervolging over te gaan, leent zich slechts in zeer beperkte mate voor een inhoudelijke rechterlijke toetsing. Alleen in uitzonderlijke gevallen is plaats voor een niet-ontvankelijkheidsverklaring van het Openbaar Ministerie in de vervolging op de grond dat het instellen of voortzetten van die vervolging onverenigbaar is met beginselen van een goede procesorde. Een dergelijk uitzonderlijk geval doet zich onder meer voor wanneer de vervolging wordt ingesteld of voortgezet terwijl geen redelijk handelend lid van het Openbaar Ministerie heeft kunnen oordelen dat met (voortzetting van) de vervolging enig door strafrechtelijke handhaving beschermd belang gediend kan zijn. In het geval van een zodanige, aparte onevenredigheid van de vervolgingsbeslissing is de (verdere) vervolging onverenigbaar met het verbod van willekeur (dat in de strafrechtspraak in dit verband ook wel wordt omschreven als het beginsel van een redelijke en billijke belangenafweging).



De rechtbank is van oordeel dat in deze zaak een dergelijk uitzonderlijke situatie zich niet voordoet. Niet gebleken is dat het Openbaar Ministerie te lichtvaardig tot de beslissing om verdachte te vervolgen, is gekomen. De officier van justitie is dan ook ontvankelijk in de vervolging.




3.4


Schorsing van de vervolging

Er is geen reden voor schorsing van de vervolging. 






4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte ontuchtige handelingen heeft gepleegd met zijn dochter [Aangeefster] die toen nog geen twaalf jaar oud was, bestaande uit het betasten en likken van [Aangeefster] haar clitoris en het door [Aangeefster] laten aanraken of betasten en in haar mond laten nemen van zijn penis. Hoewel niet is vast te stellen wanneer deze handelingen precies hebben plaatsgevonden, is uit het bewijs af te leiden dat deze handelingen ergens in de ten laste gelegde periode hebben plaatsgevonden. Hij baseert zich daarbij op de verklaringen van [Aangeefster] , die hij betrouwbaar acht, de verklaring van de moeder van [Aangeefster] en hetgeen verdachte hierover zelf ter terechtzitting heeft verklaard. Omdat verdachte zich meerdere keren met [Aangeefster] in de situatie is blijven begeven (samen blijven douchen na het eerste incident) en daarbij onvoldoende heeft ingegrepen toen [Aangeefster] onder de douche zijn penis betastte en in haar mond nam, is er geen sprake van een mislukte vorm van opvoeding maar van seksueel misbruik.



4.2


Het standpunt van de verdediging

De verdediging is van mening dat de rechtbank niet tot een bewezenverklaring kan komen en wijst er daarbij op dat de verklaringen van [Aangeefster] niet betrouwbaar zijn en geen steun vinden in enig ander objectief bewijsmiddel in het dossier. De verdediging stelt dat alleen kan worden vastgesteld dat [Aangeefster] zijn penis heeft aangeraakt of betast en zijn penis in haar mond heeft genomen, omdat verdachte dat heeft bekend. Deze gedragingen zijn echter niet te kwalificeren als seksueel binnendringen van het lichaam gelet op de context waarin dat gedurende zeer korte momenten heeft plaatsgevonden. Er was geen seksuele context. Handelingen met of ten aanzien van de clitoris of vagina worden ontkend.
Daarnaast valt het in de mond nemen van de penis buiten de tenlastegelegde periode en heeft verdachte geen opzet op die gedraging gehad. De verdediging bepleit hierom integrale vrijspraak. 



4.3


Het oordeel van de rechtbank

Verdachte wordt ervan verdacht dat hij ruim zevenentwintig jaar geleden gedurende een periode van ongeveer zes jaren ontucht heeft gepleegd met zijn dochter [Aangeefster] (hierna: aangeefster) die toen nog geen twaalf jaar oud was, door onder meer haar clitoris te betasten en te likken en haar zijn penis te laten betasten en in haar mond te laten nemen. Aangeefster heeft hierover op 10 januari 2020 bij de politie, tijdens een zogeheten informatief gesprek, verklaard. In 2018 heeft zij haar vader (verdachte), moeder en broer hierover geïnformeerd. Verdachte heeft steeds ontkend dat hij opzettelijk ontucht heeft gepleegd met aangeefster. Wel heeft hij verklaard dat hij met aangeefster altijd samen ging douchen en dat hij aangeefster daarbij waste. Aangeefster was erg geïnteresseerd in zijn penis en kon er niet vanaf blijven. Het is een aantal malen voorgekomen dat, als hij onder de douche zijn eigen haren waste, aangeefster zijn penis betastte en zijn penis in haar mond nam. Toen aangeefster een keer daarna weer niet van zijn penis kon afblijven en hij het beu was, heeft hij zijn broek laten zakken en gezegd “hier heb je hem”. Toen was de spanning er vanaf en gebeurde het niet meer.



De rechtbank ziet zich voor de vraag gesteld of verdachte zich schuldig heeft gemaakt aan seksueel binnendringen van het lichaam van aangeefster toen zij nog geen twaalf jaar oud was. De rechtbank overweegt in dit verband het volgende.



De rechtbank is van oordeel dat niet wettig en overtuigend kan worden bewezen dat verdachte de clitoris of vagina van aangeefster heeft betast en gelikt. De verklaring van aangeefster hierover vindt daarvoor geen steun in ander bewijsmateriaal. Van dit onderdeel van de tenlastelegging moet verdachte dan ook worden vrijgesproken.



Wel kan naar het oordeel van de rechtbank worden vastgesteld dat aangeefster een aantal malen de penis van verdachte heeft betast en in haar mond heeft genomen. Aangeefster heeft in haar verklaring benadrukt dat dit geen pijpen was. Zij ziet dit echter wel, gelet op haar aangifte, als misbruik. 
Verdachte heeft hierover ter terechtzitting verklaard dat dit telkens hooguit een paar seconden duurde en dat hij dan soms al een erectie had. Hij heeft echter nimmer seksuele intenties gehad. Hij had meestal onder de douche een erectie, dat gebeurde gewoon. Als aangeefster aan zijn penis zat, deed hem dat niets en dan zei hij tegen haar dat zij daarvan af moest blijven en draaide hij zich om of zette hij haar op de gang. Hij heeft het toen ervaren als een soort ontdekkingsreis vanuit aangeefster en met zijn toenmalige vrouw, de moeder van aangeefster, besproken hoe zij dit moesten oplossen. Hoewel hij het als vervelend ervoer, is hij wel met haar blijven douchen. Hij wilde niet weglopen voor zijn eigen kind en hoopte het haar zo af te leren. De rechtbank heeft geen reden te twijfelen aan de verklaring van verdachte over zijn beleving en intentie, nu deze authentiek op haar overkomt en op dit punt wordt ondersteund door de verklaring van de moeder van aangeefster. De vraag is echter of verdachte ook mocht handelen zoals hij heeft gedaan.



Artikel 244 van het Wetboek van Strafrecht strekt tot bescherming van de seksuele integriteit van personen die daartoe, gelet op hun jeugdige leeftijd, in het algemeen niet of onvoldoende in staat worden geacht te zijn. De kwetsbare positie maakt het irrelevant of toestemming is gegeven door de betrokkene en/of door degene die een bijzondere verantwoordelijkheid over het slachtoffer heeft, zoals de ouder. Wanneer sprake is van een meer dan gering leeftijdsverschil met een minderjarige zal de stelling dat er sprake was van toestemming en/of een affectieve relatie ook weinig effect hebben. Seksuele handelingen in een dergelijke relatie zullen al snel als ontuchtig worden aangemerkt. Dit geldt eveneens wanneer het initiatief van het slachtoffer uitgaat. Het slachtoffer wordt geacht niet of onvoldoende in staat te zijn zelf die integriteit te bewaken en de draagwijdte van het eigen gedrag te overzien. Daarom biedt de wet ook bescherming tegen verleiding die van het slachtoffer zelf kan uitgaan. Dit brengt in sommige gevallen een plicht tot ingrijpen met zich. 



In dat licht bezien is de rechtbank van oordeel dat verdachte de seksuele integriteit van aangeefster heeft geschonden door onvoldoende in te grijpen toen aangeefster zijn penis betastte en in haar mond nam, terwijl uit een oogpunt van de bescherming van haar seksuele integriteit dat ingrijpen wel geboden was. Aangeefster was nog (zeer) jong, een ouder heeft dan vooral de rol van beschermer, ook als dat betekent het beschermen van de minderjarige tegen zichzelf. Dat verdachte verklaart daarbij geen seksuele intenties te hebben gehad, maakt dit oordeel niet anders. Hoewel de rechtbank zich nog kan voorstellen dat verdachte de eerste keer verrast was door hetgeen tussen hem en aangeefster gebeurde en niet wist hoe te handelen, heeft verdachte, door zich vervolgens meermalen te blijven begeven in de situatie waarin de handelingen plaatsvonden (namelijk door met aangeefster te blijven douchen), voorwaardelijk opzet gehad op het plegen van ontucht. Verdachte heeft namelijk de aanmerkelijke kans dat aangeefster zijn penis zou betasten of in de mond zou nemen op die momenten telkens opnieuw aanvaard.



De rechtbank ziet zich vervolgens voor de vraag gesteld of deze handelingen binnen of omstreeks de ten laste gelegde periode vallen.



Aangeefster heeft in haar aangifte situaties beschreven waarbij zij de penis van verdachte heeft betast en in haar mond heeft genomen. De rechtbank kan echter niet vaststellen dat deze handelingen hebben plaatsgevonden in de ten laste gelegde periode. Aangeefster verklaart in haar aangifte dat het misbruik begon rond haar zevende of achtste jaar, doch is niet concreet over de datum of de periode waarop of waarin deze handelingen hebben plaatsgevonden en ook anderszins zijn er geen concrete aanknopingspunten voor een tijdsbepaling. Aangeefster denkt dat zij voornoemde leeftijd had toen het begon, omdat zij toen rookte en verdachte haar daarmee manipuleerde en dat het stopte zo rond haar elfde of twaalfde. De moeder van aangeefster heeft verklaard dat zij zich niet meer kan herinneren wanneer de destijds door verdachte met haar besproken situatie, dat aangeefster aan zijn penis zat, heeft plaatsgevonden, noch wanneer haar gesprek met verdachte hierover is geweest. De moeder van aangeefster geeft evenwel aan dat aangeefster haar eerst heeft verteld dat het begon toen zij vier jaar oud was en daarna heeft aangegeven dat zij zeven à negen jaar oud was toen het begon. Verdachte kan zich het exacte jaartal niet meer herinneren, maar denkt dat de eerste keer was toen aangeefster net op de lagere school zat. Op zitting heeft verdachte verklaard dat aangeefster tot zijn buikhoogte kwam. Hij was toen 1.80 meter lang. Het heeft volgens hem niet langer dan een paar maanden geduurd. Het bovenstaande afwegende, levert naar het oordeel van de rechtbank meer aanwijzingen op dat aangeefster tussen de vier en vijf jaar oud is geweest toen zij voor het eerst de penis van verdachte aanraakte en dat zij vervolgens een aantal malen daarna wederom de penis heeft aangeraakt en in haar mond heeft genomen gedurende een aantal daarop volgende maanden. Voor meer handelingen of een langere periode is geen of onvoldoende bewijs in het dossier. De leeftijd van vier en vijf jaar oud valt echter ruim niet binnen de ten laste gelegde pleegperiode genoemd in de dagvaarding.



De rechtbank acht daarom niet wettig en overtuigend bewezen dat verdachte het feit in of omstreeks de ten laste gelegde periode heeft begaan en zal hem dan ook van het feit vrijspreken.






5De benadeelde partij
De benadeelde partij [Aangeefster] vordert een schadevergoeding van € 20.750,-, waarvan € 750,- materiële schade en € 20.000,- immateriële schade.


Verdachte wordt vrijgesproken van het feit waaruit de schade zou zijn ontstaan. De rechtbank zal daarom de benadeelde partij niet-ontvankelijk verklaren in haar vordering. Deze kan bij de burgerlijke rechter worden aangebracht.





6De beslissing
De rechtbank:



Voorvragen


- verklaart de officier van justitie ontvankelijk in de vervolging van verdachte;



Vrijspraak


- spreekt verdachte vrij van het tenlastegelegde feit.




Benadeelde partij


- verklaart de benadeelde partij [Aangeefster] niet-ontvankelijk in de vordering en bepaalt dat de vordering bij de burgerlijke rechter kan worden aangebracht;
- veroordeelt de benadeelde partij [Aangeefster] in de kosten van verdachte, tot nu toe begroot op nihil.



Dit vonnis is gewezen door mr. M.E.I. Beudeker, voorzitter, mr. S.W.M. Speekenbrink en mr. J.F.C. Janssen, rechters, in tegenwoordigheid van mr. S.D.M. Bos, griffier, en is uitgesproken ter openbare zitting op 7 maart 2022.



De voorzitter en de griffier zijn buiten staat dit vonnis mede te ondertekenen.





7Bijlage I



De tenlastelegging




hij op een of meer tijdstippen in of omstreeks de periode van 9 oktober 1994 tot en met 8 oktober 1999 te Tilburg, met zijn kind, [Aangeefster] geboren [Geboortedag aangeefster] 1988, die toen de leeftijd van twaalf jaren nog niet had bereikt, een of meer handeling(en) heeft gepleegd, die bestond(en) uit of mede bestond(en) uit het seksueel binnendringen van het lichaam van die [Aangeefster] immers heeft hij, verdachte (telkens)

- de clitoris en/of vagina van die [Aangeefster] aangeraakt/betast en/of gelikt en/of
- zijn penis door die [Aangeefster] laten aanraken/betasten en/of in de mond nemen;




",Rechtbank Zeeland-West-Brabant,2022-03-07,2022-03-07,02-144809-21,Uitspraak,,,Strafrecht,Op tegenspraak,"
Vrijspraak ontucht met dochter ruim zeventwintig jaar geleden. Schending seksuele integriteit dochter door onvoldoende in te grijpen. De handelingen vallen echter niet binnen of omstreeks de ten laste gelegde periode. Vordering BP niet-ontvankelijk.
","

Rechtspraak.nl

",Vrijspraak ontucht met dochter ruim zeventwintig jaar geleden. Schending seksuele integriteit dochter door onvoldoende in te grijpen. De handelingen vallen echter niet binnen of omstreeks de ten laste gelegde periode. Vordering BP niet-ontvankelijk.
823,ECLI:NL:RBDHA:2022:1790,,Rechtbank Den Haag,2022-03-03,2022-03-07,C/09/624940 / FA RK 22-749,Uitspraak,,,Civiel recht; Personen- en familierecht,,,,No summary available
824,ECLI:NL:RBDHA:2022:1789,,Rechtbank Den Haag,2022-03-01,2022-03-07,C/09/625002 / FA RK 22-793,Uitspraak,,,Civiel recht; Personen- en familierecht,,,,No summary available
825,ECLI:NL:RBDHA:2022:1791,,Rechtbank Den Haag,2022-03-04,2022-03-07,C/09/624996 / FA RK 22-787,Uitspraak,,,Civiel recht; Personen- en familierecht,,,,No summary available
826,ECLI:NL:RBDHA:2022:1792,,Rechtbank Den Haag,2022-03-04,2022-03-07,C/09/624991 / FA RK 22-783,Uitspraak,,,Civiel recht; Personen- en familierecht,,,,No summary available
827,ECLI:NL:GHARL:2022:1724,,Gerechtshof Arnhem-Leeuwarden,2022-03-01,2022-03-07,21/01450,Uitspraak,,,Bestuursrecht; Belastingrecht,,,,No summary available
828,ECLI:NL:GHARL:2022:1725,,Gerechtshof Arnhem-Leeuwarden,2022-03-01,2022-03-07,21/01453,Uitspraak,,,Bestuursrecht; Belastingrecht,,,,No summary available
829,ECLI:NL:RBNNE:2022:637,,Rechtbank Noord-Nederland,2022-03-03,2022-03-07,AWB - 21 _ 1859,Uitspraak,,,Bestuursrecht; Belastingrecht,,,,No summary available
830,ECLI:NL:RBNNE:2022:638,,Rechtbank Noord-Nederland,2022-03-03,2022-03-07,AWB - 21 _ 2605,Uitspraak,,,Bestuursrecht; Belastingrecht,,,,No summary available
831,ECLI:NL:GHARL:2022:1728,,Gerechtshof Arnhem-Leeuwarden,2022-03-01,2022-03-07,200.289.600/01 en 200.289.601/01,Uitspraak,,,Civiel recht; Personen- en familierecht,,,,No summary available
832,ECLI:NL:GHARL:2022:1726,,Gerechtshof Arnhem-Leeuwarden,2022-03-01,2022-03-07,200.296.735/01,Uitspraak,,,Civiel recht; Personen- en familierecht,,,,No summary available
833,ECLI:NL:RBNHO:2022:1881,,Rechtbank Noord-Holland,2022-03-04,2022-03-07,C/15/323232 / FA RK 21-6060,Uitspraak,,,Civiel recht; Personen- en familierecht,,,,No summary available
834,ECLI:NL:RBGEL:2022:1212,,Rechtbank Gelderland,2022-03-03,2022-03-07,C/05/400507 / FZ RK 22-593,Uitspraak,,,Civiel recht; Personen- en familierecht,,,,No summary available
835,ECLI:NL:RBGEL:2022:1213,,Rechtbank Gelderland,2022-03-03,2022-03-07,C/05/400624 / FZ RK 22- 622,Uitspraak,,,Civiel recht; Personen- en familierecht,,,,No summary available
836,ECLI:NL:RBDHA:2022:1746,"

Rechtbank DEN HAAG


Strafrecht



Meervoudige kamer



Parketnummers: 09-305181-21 en 16-230230-21 (ttz. gev.)



Datum uitspraak: 7 maart 2022



Tegenspraak



De rechtbank Den Haag heeft op de grondslag van de tenlastelegging en naar aanleiding van het onderzoek op de terechtzitting het navolgende vonnis gewezen in de zaken van de officier van justitie tegen de verdachte:






          [verdachte] ,

geboren op [geboortedag] 1993 te [geboorteplaats] ),
thans zonder bekende woon- of verblijfplaats hier te lande,



hierna: de verdachte.






1Het onderzoek ter terechtzitting
Het onderzoek is gehouden op de terechtzitting van 21 februari 2022.  


De rechtbank heeft kennisgenomen van de vordering van de officier van justitie mr. E.J. Huisman en van hetgeen door de verdachte en zijn raadsvrouw mr. F.G.T. Meershoek naar voren is gebracht.






2De tenlastelegging
Aan de verdachte is ten laste gelegd dat:



Dagvaarding I (09-305181-21)



1.
hij op of omstreeks 9 november 2021 te 's-Gravenhage een vest (merk Hugo Boss) en/of een hoody (merk Daily Paper), in elk geval enig goed, dat/die geheel of ten dele aan de Bijenkorf (filiaal Wagenstraat 32), in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen.



2 
hij in of omstreeks de periode van 8 november 2021 tot en met 9 november 2021 te Zoetermeer twee elektronische aanstekers en/of shampoo en/of batterijen en/of een notitieboekje en/of een balpen en/of elastieken en/of een conditioner en/of een powerbank, in elk geval enig goed, dat/die geheel of ten dele aan de Hema (filiaal Promenadeplein 101), in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen.




Dagvaarding II (16-230230-21)




hij op of omstreeks 26 augustus 2021 te Utrecht een zonnebril, in elk geval enig goed, dat/die geheel of ten dele aan de Bijenkorf, in elk geval aan een ander toebehoorde(n) heeft weggenomen met het oogmerk om het zich wederrechtelijk toe te eigenen.






3De bewijsbeslissing


3.1.
Opgave van bewijsmiddelen


De rechtbank zal voor de feiten met een opgave van bewijsmiddelen, zoals genoemd in artikel 359, derde lid, van het Wetboek van Strafvordering volstaan. De verdachte heeft deze feiten namelijk bekend en daarna niet anders verklaard. Daarnaast heeft de raadsvrouw geen vrijspraak bepleit. 



De officier van justitie heeft met betrekking tot deze feiten eveneens gerekwireerd tot bewezenverklaring.



De rechtbank gebruikt de volgende bewijsmiddelen.




Dagvaarding I (09-305181-21):




Wanneer hierna wordt verwezen naar een proces-verbaal, wordt - tenzij anders vermeld - bedoeld een ambtsedig proces-verbaal, opgemaakt in de wettelijke vorm door (een) daartoe bevoegde opsporingsambtena(a)r(en). Wanneer hierna wordt verwezen naar dossierpagina’s, betreft dit de pagina’s van het proces-verbaal met het PL1500-2021329618, van de politie eenheid Den Haag (doorgenummerd pagina 1 t/m 44).




Feit 1:


1. De bekennende verklaring van de verdachte, afgelegd op de terechtzitting van 21 februari 2022;

2. Een geschrift, te weten het landelijk aangifteformulier winkeldiefstal, opgemaakt op 9 november 2021 (p. 17).



Feit 2:


1. De bekennende verklaring van de verdachte, afgelegd op de terechtzitting van 21 februari 2022;

2. Het proces-verbaal van aangifte, opgemaakt op 10 november 2021 (p. 23).



Dagvaarding II (16-230230-21)




Wanneer hierna wordt verwezen naar een proces-verbaal, wordt - tenzij anders vermeld - bedoeld een ambtsedig proces-verbaal, opgemaakt in de wettelijke vorm door (een) daartoe bevoegde opsporingsambtena(a)r(en). Wanneer hierna wordt verwezen naar dossierpagina’s, betreft dit de pagina’s van het proces-verbaal met het nummer PL0900-2021272668, van de politie eenheid Midden-Nederland (doorgenummerd pagina 1 t/m 24):


1. De bekennende verklaring van de verdachte, afgelegd op de terechtzitting van 21 februari 2022;

2. Het proces-verbaal van aangifte, opgemaakt op 26 augustus 2021 (p. 3).



3.2.
De bewezenverklaring


De rechtbank verklaart ten laste van de verdachte bewezen dat: 




Dagvaarding I (09-305181-21)



1.
hij op 9 november 2021 te 's-Gravenhage een vest (merk Hugo Boss) en een hoody (merk Daily Paper) die aan de Bijenkorf (filiaal Wagenstraat 32) toebehoorden heeft weggenomen met het oogmerk om deze zich wederrechtelijk toe te eigenen; 



2 
hij omstreeks 9 november 2021 te Zoetermeer twee elektronische aanstekers en shampoo en batterijen en een notitieboekje en een balpen en elastieken en een conditioner en een powerbank, die geheel aan de Hema (filiaal Promenadeplein 101) toebehoorden heeft weggenomen met het oogmerk om deze zich wederrechtelijk toe te eigenen.




Dagvaarding II (16-230230-21)




hij op 26 augustus 2021 te Utrecht een zonnebril, die geheel aan de Bijenkorf toebehoorde heeft weggenomen met het oogmerk om deze zich wederrechtelijk toe te eigenen.



Voor zover in de tenlastelegging type- en taalfouten voorkomen, zijn deze in de bewezenverklaring verbeterd. Blijkens het verhandelde ter terechtzitting is de verdachte daardoor niet in de verdediging geschaad. 







4De strafbaarheid van het bewezen verklaarde
Het bewezen verklaarde is volgens de wet strafbaar, omdat er geen feiten of omstandigheden aannemelijk zijn geworden die de strafbaarheid van de feiten uitsluiten. 





5De strafbaarheid van de verdachte
De verdachte is eveneens strafbaar, omdat er geen feiten of omstandigheden aannemelijk zijn geworden die zijn strafbaarheid uitsluiten.





6De strafoplegging


6.1.
De vordering van de officier van justitie


De officier van justitie heeft gevorderd dat de verdachte wordt veroordeeld tot een gevangenisstraf gelijk aan de duur van het voorarrest op de datum van de uitspraak, te weten 104 dagen, met aftrek van de tijd in voorarrest doorgebracht. De officier van justitie heeft daarnaast gevorderd dat aan de verdachte een voorwaardelijke maatregel tot plaatsing in een inrichting voor stelselmatige daders (hierna: ISD-maatregel) wordt opgelegd met een proeftijd van twee jaar met daaraan verbonden de algemene voorwaarde.




6.2.
Het standpunt van de verdediging


De raadsvrouw heeft zich primair op het standpunt gesteld dat moet worden volstaan met oplegging van een gevangenisstraf gelijk aan de duur van het voorarrest. De raadsvrouw heeft zich subsidiair op het standpunt gesteld dat naast deze gevangenisstraf, conform de eis van de officier van justitie, een voorwaardelijke ISD-maatregel kan worden opgelegd. 




6.3.
Het oordeel van de rechtbank


Na te melden straf en maatregel zijn in overeenstemming met de ernst van de gepleegde feiten, de omstandigheden waaronder deze zijn begaan en gegrond op de persoon en de persoonlijke omstandigheden van de verdachte, zoals daarvan tijdens het onderzoek op de terechtzitting is gebleken. 



De rechtbank neemt hierbij in het bijzonder het volgende in aanmerking.




Ernst van de feiten

De verdachte heeft zich schuldig gemaakt aan drie winkeldiefstallen, korte tijd na elkaar gepleegd. Dit soort strafbare feiten brengt voor winkeliers veel overlast mee. Daarnaast wordt door het plegen van winkeldiefstallen veel schade toegebracht, welke schade uiteindelijk wordt doorberekend aan de betalende klant. De goederen die de verdachte heeft gestolen waren voor een groot deel luxe goederen, zoals merkkleding, en een dure zonnebril die de verdachte voornemens was door te verkopen.




Strafblad

De rechtbank heeft kennisgenomen van het Nederlandse strafblad van de verdachte van 31 januari 2022, waaruit blijkt dat hij sinds oktober 2019 herhaaldelijk is veroordeeld voor winkeldiefstallen.




Persoon van de verdachte

De rechtbank heeft ook kennisgenomen van de reclasseringsadviezen over de verdachte van 17 november 2021 en van 8 februari 2022. Uit eerstgenoemd advies volgt dat de verdachte sinds zijn aankomst in Nederland, nu ongeveer drie jaar geleden, geen vaste woon- of verblijfsplaats heeft en ook niet beschikt over een inkomen. De verdachte lijkt zwervend door Nederland rond te trekken en steelt om in zijn levensonderhoud te voorzien. Er is sprake van een delictpatroon op het gebied van vermogensdelicten. Het risico op recidive wordt ingeschat als hoog. De verdachte zou voldoen aan de zachte criteria voor oplegging van een ISD-maatregel. 



Uit het advies van 8 februari 2022 volgt dat uit informatie verkregen van de Immigratie en Naturalisatie Dienst (verder: de IND) is gebleken dat het EU-recht van de verdachte eind 2021 is ingetrokken, omdat hij niet in zijn eigen levensonderhoud kan voorzien en sprake is van delictgedrag. De verdachte is hiertegen niet in beroep gegaan. Dit betekent dat de verdachte Nederland uitgezet kan worden. De reclassering adviseert niet een ISD-maatregel op te leggen, omdat nog niet eerder is ingezet op reclasseringstoezicht en/of hulpverlening in een forensisch kader. Bij een veroordeling adviseert zij een reclasseringstoezicht op te leggen met als bijzondere voorwaarden behandeling door Homerun Humanitas voor praktische ondersteuning en hulpverlening en, indien dit tijdens het toezicht nodig blijkt, begeleid wonen. 



Ter terechtzitting heeft mevrouw S. van der Wolf, reclasseringswerker en opsteller van het laatste advies, een toelichting gegeven op deze adviezen. Zij heeft - kort gezegd - verklaard dat een strikt begeleidings- en behandelingskader in de vorm van een ISD-maatregel wellicht het meest passend voor de verdachte is, maar dat dit nu niet wordt geadviseerd, omdat nog geen eerdere hulpverleningstrajecten zijn ingezet. Beleid binnen de reclassering is dan om (nog) geen ISD-maatregel te adviseren. 
Volgens de informatie die Van der Wolf mondeling bij de IND heeft ingewonnen, staat de intrekking van het verblijfsrecht van de verdachte volgens het EU-recht niet in de weg aan het inzetten van het geadviseerde traject. De mogelijkheid om de verdachte te begeleiden valt of staat wel met het vinden van werk en een woning. Het is nog onduidelijk of, gelet op de omstandigheden van de verdachte waaronder zijn verblijfsstatus en zijn strafblad, het voor hem feitelijk mogelijk zal zijn om werk te vinden, maar de reclassering wil hem graag nog een kans bieden. 



De verdachte heeft ter terechtzitting verklaard dat hij van mening is dat het voor hem nu het beste is om terug naar Portugal te gaan en heeft verklaard dat hij dit ook daadwerkelijk wil. Naar aanleiding van deze verklaring heeft Van der Wolf desgevraagd aangegeven dat haar schriftelijke advies is gebaseerd op de toenmalige wens van de verdachte om in Nederland te blijven. Mocht de verdachte terug gaan naar Portugal, dan is het advies om bij een veroordeling een straf zonder voorwaardelijk strafdeel op te leggen. Over de wenselijkheid en haalbaarheid van een voorwaardelijke ISD-maatregel kon Van der Wolf, zonder nader onderzoek daarnaar, geen uitspraak doen. 




Maatregel

De feiten waarvoor de verdachte wordt veroordeeld zijn misdrijven waarvoor voorlopige hechtenis is toegelaten. Uit het strafblad blijkt dat de verdachte in de vijf jaren voordat hij deze feiten pleegde, ten minste drie keer voor een misdrijf onherroepelijk is veroordeeld tot een vrijheidsbenemende straf of maatregel, een vrijheidsbeperkende maatregel of een taakstraf, dan wel bij onherroepelijke strafbeschikking een taakstraf is opgelegd. De feiten waarvoor de verdachte nu wordt veroordeeld, heeft hij gepleegd nadat deze straffen ten uitvoer zijn gelegd. De verdachte valt onder de definitie van stelselmatige dader uit de Richtlijn voor strafvordering bij meerderjarige veelplegers.



Dit alles maakt dat de rechtbank van oordeel is dat er ernstig rekening mee moet worden gehouden dat de verdachte opnieuw een misdrijf zal plegen. Daarom is het voor de veiligheid van goederen nodig om de ISD-maatregel op te leggen. 



In zijn algemeenheid kan de ISD-maatregel een bijdrage leveren aan het oplossen van  aanwezige problematiek bij een verdachte en om herhaling van delictgedrag na afloop van de ISD-maatregel te voorkomen. De rechtbank slaat echter ook acht op de omstandigheid dat het verblijf van de verdachte in Nederland inmiddels onherroepelijk niet meer rechtmatig is. Als EU-onderdaan zonder verblijfsstatus kan hij in Nederland geen gebruik maken van de sociale zorgvoorzieningen, wat met zich brengt dat er geen daadwerkelijke invulling gegeven kan worden aan de extramurale fase van de ISD-maatregel en/of uitvoering van bijzondere voorwaarden. Verder is de verdachte naar eigen zeggen van plan naar Portugal terug te keren om daar te werken aan het opbouwen van een nieuw bestaan. De rechtbank zal daarom, alles afwegende, de verdachte de ISD-maatregel opleggen, maar dan in geheel voorwaardelijke vorm met een proeftijd van twee jaren, onder de algemene voorwaarde dat de verdachte geen strafbare feiten mag plegen. Zodoende kan hij zo spoedig mogelijk uit Nederland vertrekken. In het geval hij terugkeert naar Nederland, heeft de dreiging van tenuitvoerlegging van de nu voorwaardelijk op te leggen maatregel tot doel om hem ervan te weerhouden opnieuw strafbare feiten te plegen. 




Strafmodaliteit en strafmaat

Naast oplegging van de maatregel acht de rechtbank een straf passend en geboden. De rechtbank heeft bij bepaling van de strafmodaliteit en de strafmaat aansluiting gezocht bij de landelijke oriëntatiepunten voor straftoemeting, waarbij zij acht heeft geslagen op de waarde van de weggenomen goederen en de schade die door het handelen van de verdachte is ontstaan en rekening heeft gehouden met omstandigheid dat sprake is van veelvuldige recidive. 



De rechtbank is gelet op het voorgaande van oordeel dat niet kan worden volstaan met een lichtere of andere sanctie dan een straf die onvoorwaardelijke vrijheidsbeneming van na te melden duur met zich mee brengt. Deze straf is van kortere duur dan de tijd die in voorarrest is doorgebracht. De rechtbank heeft daarom de voorlopige hechtenis van de verdachte opgeheven met ingang van 22 februari 2022.







7De toepasselijke wetsartikelen

De op te leggen straf en maatregel zijn gegrond op de artikelen:
-	38m, 38n, 38p, 57 en 310 van het Wetboek van Strafrecht.



Deze voorschriften zijn toegepast zoals zij ten tijde van het bewezen verklaarde rechtens golden dan wel ten tijde van deze uitspraak rechtens gelden. 





8De beslissing


De rechtbank:



verklaart wettig en overtuigend bewezen dat de verdachte de ten laste gelegde feiten heeft begaan, zoals hierboven onder 3.2 bewezen is verklaard en dat het bewezen verklaarde uitmaakt: 




dagvaarding I: feit 1 en 2: diefstal





dagvaarding II: diefstal




verklaart het bewezen verklaarde en de verdachte daarvoor strafbaar;



verklaart niet bewezen hetgeen aan de verdachte meer of anders is tenlastegelegd dan hierboven is bewezen verklaard en spreekt de verdachte daarvan vrij;



veroordeelt de verdachte tot:



	een gevangenisstraf voor de duur van 2 (TWEE) MAANDEN;



bepaalt dat de tijd door de veroordeelde vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van het onvoorwaardelijk gedeelte van de hem opgelegde gevangenisstraf geheel in mindering zal worden gebracht, voor zover die tijd niet reeds op een andere straf in mindering is gebracht;



legt de verdachte op:




de maatregel tot plaatsing in een inrichting voor stelselmatige daders voor de duur van twee (2) jaren;




bepaalt dat die maatregel niet zal worden tenuitvoergelegd onder de algemene voorwaarde dat de veroordeelde zich voor het einde van de hierbij op twee jaren vastgestelde proeftijd niet schuldig maakt aan een strafbaar feit.



Dit vonnis is gewezen door
mr.	M.C. Ritsema van Eck-van Drempt,			voorzitter,
mr. 	L. Kelkensberg,						rechter,
mr.	N.I.S. Boers,						rechter,			
in tegenwoordigheid van mr. M. van de Wetering,		griffier,
en uitgesproken ter openbare terechtzitting van deze rechtbank van 7 maart 2022.


",Rechtbank Den Haag,2022-03-07,2022-03-07,09/305181-21,Uitspraak,,,Strafrecht,Eerste aanleg - meervoudig,"
Oplegging van een voorwaardelijke ISD-maatregel zonder bijzondere voorwaarden.
","

Rechtspraak.nl

",Oplegging van een voorwaardelijke ISD-maatregel zonder bijzondere voorwaarden.
837,ECLI:NL:RBNHO:2022:1887,,Rechtbank Noord-Holland,2022-03-04,2022-03-07,C/15/324504,Uitspraak,,,Civiel recht; Personen- en familierecht,,,,No summary available
838,ECLI:NL:GHAMS:2022:679,"

afdeling strafrecht
parketnummer: 23-001347-20 
datum uitspraak: 3 maart 2022 


TEGENSPRAAK 


Verkort arrest van het gerechtshof Amsterdam gewezen op het hoger beroep, ingesteld tegen het vonnis van de politierechter in de rechtbank Amsterdam van 11 juni 2020 in de strafzaak onder parketnummer 13-049195-20 tegen




        [verdachte]
      ,
geboren te [geboorteplaats] op [geboortedag] 1987, 
adres: [adres] .


Onderzoek van de zaak


Dit arrest is gewezen naar aanleiding van het onderzoek ter terechtzitting in hoger beroep van 5 januari 2021 en 17 februari 2022 en, overeenkomstig het bepaalde bij artikel 422, tweede lid, van het Wetboek van Strafvordering, naar aanleiding van het onderzoek ter terechtzitting in eerste aanleg.



Namens de verdachte is hoger beroep ingesteld tegen voormeld vonnis.



Het hof heeft kennisgenomen van de vordering van de advocaat-generaal en van hetgeen door de verdachte en de raadsvrouw naar voren is gebracht.




Ontvankelijkheid van de verdachte in het hoger beroep


De verdachte is door de politierechter vrijgesproken van hetgeen aan hem onder 2 is tenlastegelegd. Het hoger beroep is door de verdachte onbeperkt ingesteld en is derhalve mede gericht tegen de in eerste aanleg gegeven beslissing tot vrijspraak. Gelet op hetgeen is bepaald in artikel 404, vijfde lid, van het Wetboek van Strafvordering staat voor de verdachte tegen deze beslissing geen hoger beroep open. Het hof zal de verdachte daarom niet-ontvankelijk verklaren in het ingestelde hoger beroep, voor zover dat is gericht tegen de in het vonnis waarvan beroep onder 2 gegeven vrijspraak.




Tenlastelegging


Aan de verdachte is, voor zover onderworpen aan het oordeel van het hof, tenlastegelegd dat:



hij, op of omstreeks 24 februari 2020 te Amsterdam, in elk geval in Nederland, [slachtoffer] heeft bedreigd met enig misdrijf tegen het leven gericht en/of met zware mishandeling, door die [slachtoffer] dreigend de woorden toe te voegen ""ik ga je poppen"" en/of ""ik ga je schieten"", althans woorden van gelijke dreigende aard of strekking en/of door een op een (vuur)wapen gelijkend voorwerp te tonen.



Voor zover in de tenlastelegging taal- en/of schrijffouten voorkomen, zal het hof deze verbeterd lezen. De verdachte wordt daardoor niet in de verdediging geschaad.




Vonnis waarvan beroep


Het vonnis waarvan beroep zal worden vernietigd, omdat het hof met betrekking tot de strafbaarheid van de verdachte tot een andere beslissing komt dan de politierechter. 




Bewijsoverweging


De raadsvrouw heeft ter terechtzitting in hoger beroep vrijspraak van het tenlastegelegde bepleit, wegens een gebrek aan bewijs. Zij heeft daartoe aangevoerd dat de verklaringen van de getuigen [getuige 1] en [getuige 2] niet overeenkomen wat betreft de door de verdachte gebruikte bewoordingen. Noch uit de verklaringen van deze getuigen, noch uit de in het dossier beschreven camerabeelden blijkt voorts dat de verdachte een (nep)wapen heeft getoond. Tot slot is geen sprake van een bedreiging die van een dusdanige aard is en onder zulke omstandigheden is gedaan dat deze de redelijke vrees kon opwekken dat de verdachte de daad bij het woord zou voegen, omdat de aangever, na de vermeende bedreiging, de pizzeria uit is gelopen en achter de verdachte aan is gegaan. 



De advocaat-generaal heeft zich op het standpunt gesteld dat het feit wettig en overtuigend kan worden bewezen, gelet op de aangifte, de twee getuigenverklaringen en de camerabeelden. 



Het hof overweegt als volgt.
Het hof stelt voorop dat voor een veroordeling ter zake van bedreiging met enig misdrijf tegen het leven gericht in de zin van artikel 285 van het Wetboek van Strafrecht (Sr) onder meer is vereist dat de bedreiging van dien aard is en onder zodanige omstandigheden is geschied dat bij de bedreigde de redelijke vrees kon ontstaan dat deze het leven zou verliezen.



De aangever [slachtoffer] heeft verklaard dat de verdachte op 24 februari 2020 voor het raam van de pizzeria van die [slachtoffer] stond, hem aankeek, en tegen hem zei: ‘Kom nu dan! Ik ga je poppen.’ De aangever heeft verder verklaard dat hij zich op dat moment bedreigd voelde en dat hij vreesde voor zijn leven en dat van zijn collega’s. De getuige [getuige 1] , die op 24 februari 2020 aan het werk was in de pizzeria, heeft verklaard dat hij de verdachte hoorde zeggen: ‘Kom naar buiten, dan ga ik je schieten.’ De getuige [getuige 2] , die eveneens aanwezig was in de pizzeria, heeft verklaard dat hij de verdachte, toen deze in gesprek was met de aangever, hoorde zeggen: ‘Ik ga jullie doodschieten.’ 

Uit het voorgaande leidt het hof af dat de verdachte zich op 24 februari 2020 heeft gericht tot de aangever met bewoordingen waarvan de kennelijke strekking is gelegen in het neerschieten – en daarmee het doden – van de aangever. Dergelijke uitingen zijn van dien aard en onder zodanige omstandigheden gedaan dat daardoor in het algemeen de redelijke vrees kan zijn opgewekt dat de verdachte zijn bedreigingen zou uitvoeren. Uit de aangifte van [slachtoffer] blijkt dat hij daadwerkelijk vreesde voor zijn leven. Het hof is dan ook van oordeel dat het aan de verdachte tenlastegelegde wettig en overtuigend kan worden bewezen. Dat de aangever nadien naar de voordeur van de pizzeria is gelopen en tegen de verdachte heeft geroepen dat hij de politie ging bellen, maakt dit niet anders. 



Het hof acht niet wettig en overtuigend bewezen dat de verdachte een voorwerp gelijkend op een vuurwapen heeft getoond aan de aangever. Een dergelijk voorwerp is niet te zien op de camerabeelden en ook de getuigen hebben een dergelijk voorwerp niet bij de verdachte gezien. De verdachte zal van dat onderdeel worden vrijgesproken. 






Bewezenverklaring


Het hof acht wettig en overtuigend bewezen dat de verdachte het onder 1 tenlastegelegde heeft begaan, met dien verstande dat: 

hij op 24 februari 2020 te Amsterdam [slachtoffer] heeft bedreigd met enig misdrijf tegen het leven gericht, door die [slachtoffer] dreigend de woorden toe te voegen “ik ga je poppen” en/of “ik ga je schieten”, althans woorden van gelijke dreigende aard of strekking. 
Hetgeen onder 1 meer of anders is tenlastegelegd, is niet bewezen. De verdachte moet hiervan worden vrijgesproken.



Het bewezenverklaarde is gegrond op de feiten en omstandigheden die in de bewijsmiddelen zijn vervat, zoals deze na het eventueel instellen van beroep in cassatie zullen worden opgenomen in de op te maken aanvulling op dit arrest.




Strafbaarheid van het bewezenverklaarde


Geen omstandigheid is aannemelijk geworden die de strafbaarheid van het bewezenverklaarde uitsluit, zodat dit strafbaar is.



Het bewezenverklaarde levert op:

bedreiging met enig misdrijf tegen het leven gericht.





Strafbaarheid van de verdachte


De raadsvrouw heeft bepleit dat, indien het hof tot een bewezenverklaring komt, de verdachte moet worden ontslagen van alle rechtsvervolging, omdat het feit in het geheel niet aan hem kan worden toegerekend. 



De advocaat-generaal heeft zich eveneens op het standpunt gesteld dat het feit niet aan de verdachte kan worden toegerekend. Zij heeft gevorderd dat de verdachte wordt ontslagen van alle rechtsvervolging. 



Het hof overweegt als volgt.
Om te bepalen of en zo ja, in welke mate, het bewezenverklaarde aan de verdachte is toe te rekenen heeft het hof acht geslagen op het rapport Pro Justitia van 30 oktober 2020 opgemaakt door psychiater [naam] in een andere strafzaak betreffende de verdachte. In die strafzaak werd de verdachte verdacht van (poging tot zware) mishandeling op 29 juli 2020 van [slachtoffer] , die ook in de onderhavige zaak de aangever is. Uit het uittreksel uit de justitiële documentatie betreffende de verdachte van 1 februari 2022 blijkt dat hij inmiddels (onherroepelijk) is ontslagen van alle rechtsvervolging in die andere strafzaak.



Psychiater [naam] heeft geconcludeerd dat bij de verdachte sprake was van een paranoïde psychotisch toestandsbeeld met wanen met daarbij een lichte verstandelijke beperking; bij de verdachte was sprake van een paranoïde waanstoornis, achtervolgingstype, rondom de aangever. De psychiater heeft, zakelijk weergegeven, onder meer gerelateerd dat de verdachte vanaf 2019 veelvuldig bij de politie in beeld is gekomen, waarbij hij meldingen deed dat hij gedrogeerd en bedwelmd was door de eigenaar van de pizzeria (het hof begrijpt: de aangever) die gelegen is aan de [plek]. De aangever zou het op de verdachte voorzien hebben. De psychiater heeft geconcludeerd dat voornoemde psychotische stoornis, ten tijde van het ten laste gelegde (in die zaak, dus op 29 juli 2020) het denken en het gevoel van de verdachte sterk heeft beïnvloed en dat de verdachte heeft gehandeld vanuit de paranoïde waan. Daarom werd geadviseerd om het in die zaak tenlastegelegde, indien bewezen, niet aan de verdachte toe te rekenen. 



De verdachte heeft in de onderhavige zaak bij zijn verhoor door de politie op 24 februari 2020 onder meer verklaard dat de aangever hem had getaserd, en hem daarna met een doek met chloroform had bedwelmd en pilletjes in zijn mond had gegooid. Hij heeft verklaard dat hij diezelfde dag naar de aangever is gegaan om onder meer te vragen: ‘Wat wil je me blind maken met die lap?’ De aangifte van [slachtoffer] stemt in zoverre overeen met dit verhaal van de verdachte, dat [slachtoffer] heeft verklaard dat de verdachte op 24 februari 2020 ook tegen hem heeft geroepen: ‘Kijk wat je met mijn ogen hebt gedaan. Wil jij mij blind maken ofzo?’



Op basis van bovengenoemd Pro Justitia rapport van 30 oktober 2020 stelt het hof vast dat de verdachte op 29 juli 2020 te kampen had met een specifieke – op de aangever georiënteerde – paranoïde waanstoornis, waarbij hij onder meer meende dat de aangever hem bedreigde en bedwelmde. De wanen bepaalden het gedrag van de verdachte ten aanzien van de aangever dusdanig dat werd geadviseerd hem het in die zaak ten laste gelegde feit niet toe te rekenen. Het hof stelt vast dat de in de onderhavige zaak bewezenverklaarde bedreiging ongeveer vijf maanden eerder heeft plaatsgevonden dan het feit waarop het rapport van 30 oktober 2020 betrekking heeft. Het rapport bevat – gelet op hetgeen wordt vermeld over meldingen van de verdachte bij de politie – aanwijzingen dat het met deze wanen samenhangend gedrag van de verdachte zich reeds in maart 2019 had gemanifesteerd, terwijl het rapport geen reden geeft te veronderstellen dat de betreffende paranoïde wanen zich eerst na 24 februari 2020 hebben ontwikkeld. Voornoemde feiten en omstandigheden die blijken uit het dossier en het verhandelde ter terechtzitting in de onderhavige zaak, wijzen er bovendien sterk op dat de verdachte op 24 februari 2020 eveneens onder invloed verkeerde van dezelfde paranoïde waanstoornis met betrekking tot de aangever. 



Het hof is – in het licht van het voorgaande – van oordeel dat ten tijde van de bewezenverklaarde bedreiging sprake was van een ziekelijke stoornis van de geestvermogens bij de verdachte, te weten een paranoïde waanstoornis, en dat deze stoornis het bewezenverklaarde handelen van de verdachte heeft veroorzaakt. Het hof zal het bewezenverklaarde feit daarom in het geheel niet aan de verdachte toerekenen, gelet op het advies van de psychiater ten aanzien van de mate van toerekening van het feit aan de verdachte in de andere zaak. De verdachte is daarom ten aanzien van het bewezenverklaarde niet strafbaar en zal worden ontslagen van alle rechtsvervolging.




Overweging met betrekking tot de vrijheidsbeperkende maatregel


Het hof heeft onder ogen gezien of het mogelijk is aan de verdachte een contactverbod met de aangever en een locatieverbod op te leggen, omdat er ernstig rekening mee moet worden gehouden dat de verdachte opnieuw een misdrijf zal begaan. Artikel 38v Sr maakt oplegging van deze maatregel echter alleen mogelijk bij een veroordeling voor een strafbaar feit, dan wel indien met toepassing van artikel 9a Sr geen straf of maatregel wordt opgelegd. Volgens de wetsgeschiedenis is er voor een gebiedsverbod, contactverbod of meldplicht geen grondslag indien niet kan worden vastgesteld dat de verdachte schuldig is aan een strafbaar feit (zie Memorie van Toelichting, Kamerstukken 2010-2011, 32551, nr. 3). Nu het feit niet aan de verdachte kan worden toegerekend en hij dientengevolge zal worden ontslagen van alle rechtsvervolging, is hij niet schuldig aan het bewezenverklaarde en is van een veroordeling als bedoeld in artikel 38v Sr geen sprake.








BESLISSING


Het hof:



Verklaart de verdachte niet-ontvankelijk in het hoger beroep, voor zover gericht tegen de beslissing ter zake van het onder 2 tenlastegelegde.



Vernietigt het vonnis waarvan beroep voor zover aan het oordeel van het hof onderworpen en doet in zoverre opnieuw recht.



Verklaart zoals hiervoor overwogen bewezen dat de verdachte het onder 1 tenlastegelegde heeft begaan.



Verklaart niet bewezen hetgeen de verdachte meer of anders is tenlastegelegd dan hierboven is bewezenverklaard en spreekt de verdachte daarvan vrij.



Verklaart het onder 1 bewezenverklaarde strafbaar, kwalificeert dit als hiervoor vermeld, verklaart de verdachte niet strafbaar en ontslaat de verdachte te dier zake van alle rechtsvervolging.




Dit arrest is gewezen door de meervoudige strafkamer van het gerechtshof Amsterdam, waarin zitting hadden mr. D. Abels, mr. C.N. Dalebout en mr. A.M. Koolen - Zwijnenburg, in tegenwoordigheid van mr. L. Muyselaar, griffier, en is uitgesproken op de openbare terechtzitting van dit gerechtshof van 3 maart 2022.





=========================================================================


          […]
        







",Gerechtshof Amsterdam,2022-03-03,2022-03-07,23-001347-20,Uitspraak,,,Strafrecht,Hoger beroep,"
OVAR ivm ontoerekenbaarheid, gegrond op een in een andere zaak van de verdachte opgemaakt Pro Justitia rapport. Oplegging van een vrijheidsbeperkende maatregel ex art. 34 Sr is in een dergelijk geval niet mogelijk.
","

Rechtspraak.nl

","OVAR ivm ontoerekenbaarheid, gegrond op een in een andere zaak van de verdachte opgemaakt Pro Justitia rapport. Oplegging van een vrijheidsbeperkende maatregel ex art. 34 Sr is in een dergelijk geval niet mogelijk."
839,ECLI:NL:RBZWB:2022:1148,"




RECHTBANK ZEELAND-WEST-BRABANT




Strafrecht



Zittingsplaats: Breda



parketnummer:  02/277272-20




vonnis van de meervoudige kamer van 7 maart 2022




in de strafzaak tegen 





          [Verdachte]
        

geboren op [Geboortedag] 1975 te [Geboorteplaats- en Land]
wonende te [Adres]



raadsvrouw mr. Ü.D. Çolak, advocaat te Roosendaal





1Onderzoek van de zaak
De zaak is inhoudelijk behandeld op de zitting van 21 februari 2022. Verdachte is niet verschenen. Wel is verschenen zijn gemachtigde raadsvrouw. De officier van justitie, mr. I.H.C.M. van Dorst, en de verdediging hebben hun standpunten kenbaar gemaakt.




2De tenlastelegging

De tenlastelegging is als bijlage I aan dit vonnis gehecht. 
De verdenking komt er, kort en feitelijk weergegeven, op neer dat verdachte zich, al dan niet in vereniging, schuldig heeft gemaakt aan mensensmokkel ten gevolge waarvan levensgevaar te duchten was, danwel aan een poging daartoe.  





3De voorvragen

De dagvaarding is geldig. 
De rechtbank is bevoegd. 
De officier van justitie is ontvankelijk in de vervolging. 
Er is geen reden voor schorsing van de vervolging. 





4De beoordeling van het bewijs

4.1


Het standpunt van de officier van justitie

De officier van justitie acht wettig en overtuigend bewezen dat verdachte zich schuldig heeft gemaakt aan het smokkelen van vijf personen met de Albanese nationaliteit. Verdachte heeft hierbij gehandeld uit winstbejag en er was levensgevaar te duchten. Uit de afgelegde verklaringen van de vijf Albanese personen blijkt dat zij op weg waren naar Engeland en niet in het bezit waren van geldige verblijfspapieren. Zij hebben middels tekstberichten informatie gekregen over de locatie en het kenteken van de bus waarmee ze zouden worden vervoerd. De officier van justitie acht de verklaring van verdachte, dat hij onbekend was met de aanwezigheid van de Albanezen in zijn bus, onbetrouwbaar aangezien meerdere  Albanezen hebben verklaard dat verdachte achter het stuur zat terwijl zij instapten en zij zich alle vijf moesten verstoppen en verdachte bovendien handgebaren heeft gemaakt dat zij snel moesten instappen. Daarnaast weet verdachte geen details, geen adres van [Naam 1] en [Naam 2] (voor wie hij naar eigen zeggen meubels zou verhuizen) en heeft hij hoge kosten gemaakt voor het meubeltransport terwijl hij zelf een laag inkomen heeft. Bovendien vertoonde hij nerveus gedrag, zowel bij het tankstation kort voor zijn staandehouding als bij de staandehouding zelf. Het levensgevaar volgt uit de rapportage van TNO, de camerabeelden en de verklaringen van getuigen [Naam 3] en [Naam 4] over de omstandigheden in de bus. 



4.2


Het standpunt van de verdediging

De verdediging is van mening dat de verdachte dient te worden vrijgesproken. Door de verdediging is hiertoe aangevoerd dat verdachte enkel meubels heeft willen vervoeren van Engeland naar Antwerpen en dat hij onbekend was met het feit dat er zich vijf Albanese personen in zijn voertuig bevonden. Het dossier bevat geen informatie waaruit blijkt dat verdachte betrokken is geweest bij het inladen van deze personen. De verklaringen van de Albanese personen kunnen niet als betrouwbaar worden gezien aangezien zij niet consistent en consequent hebben verklaard. Aangezien er door de Albanezen niet is verklaard dat zij hebben betaald aan verdachte kan eveneens het bestanddeel winstbejag niet worden bewezen. Tot slot was er geen levensgevaar te duchten aangezien de deuren van de bus van de binnenkant konden worden geopend en er bij de aangetroffen Albanese personen geen daadwerkelijke verschijnselen van levensgevaar of gezondheidsklachten zijn waargenomen. 



4.3

Het oordeel van de rechtbank


4.3.1


De bewijsmiddelen

De bewijsmiddelen zijn in bijlage II aan dit vonnis gehecht.



4.3.2

De bijzondere overwegingen met betrekking tot het bewijs




Aanleiding

De volgende feiten en omstandigheden kunnen op grond van de inhoud van de bewijsmiddelen als vaststaand worden aangemerkt. Deze feiten hebben op de terechtzitting niet ter discussie gestaan en kunnen zonder nadere motivering dienen als vertrekpunt voor de beoordeling van de bewijsvraag.



Op 2 november 2020 wordt door verdachte in Engeland een bus gehuurd met het kenteken [Kenteken] en wordt een ferry ticket gereserveerd met vertrekdatum 3 november 2020 om 01:25 uur van Dover naar Calais. Verdachte ontvangt op 2 november 2020 om 13:53:02 uur een tekstbericht op zijn telefoon met het nummer [Telefoonnummer 1] afkomstig van het telefoonnummer [Telefoonnummer 2] met de tekst:
""Hello [Verdachte] its  [Naam 2] thank you so much for your help my adress your takeing my furniture to is [ Straatnaam 1] see you Tuesday morning.""
Uit de ANPR-hits blijkt dat de bestelbus van verdachte om 4:37 wordt geregistreerd bij de Panne. Verdachte rijdt om 8:25:55 uur het terrein van [Straatnaam 2] op en loopt telefonerend de shop daarvan binnen. Hij overhandigt hierbij op enig moment een telefoon aan een van de medewerksters en deze medewerkster voert een telefoongesprek met de persoon aan de andere kant van de lijn. Het kenteken van de bus van verdachte wordt om 8:57 uur geregistreerd op de Rijksweg A4 bij Woensdrecht (Nederland uit). Om 8:58 uur wordt het voertuig van verdachte geregistreerd op de A12 bij Zandvliet richting België (vanuit Nederland). 
Verbalisanten zien omstreeks 10.00 uur het voertuig van verdachte rijden op de A4 bij Woensdrecht en voeren een identiteitscontrole in het kader van artikel 50 lid 1 van de Vreemdelingenwet 2000 uit. Als verdachte op verzoek van de verbalisanten de achterzijde van het voertuig opent ruiken de verbalisanten een penetrante transpiratiegeur. Verdachte ontkent dat er zich personen in de bus bevinden maar als de verbalisanten de laadruimte betreden en een controle op personen uitvoeren vinden zij vijf personen die zich verscholen hebben in het meubilair in de laadruimte. De personen zijn enkel in het bezit van een Albanees paspoort, danwel een Albanese identiteitskaart.     





Beoordeling door de rechtbank:

Voor mensensmokkel is vereist dat de verdachte behulpzaam is geweest een persoon toegang of doorreis te verschaffen door Nederland of een andere staat zoals genoemd in artikel 197a van het Wetboek van Strafrecht (Sr), of een persoon uit winstbejag behulpzaam is geweest bij het verschaffen van verblijf in een van die staten, terwijl hij weet of ernstige redenen heeft om te vermoeden dat de toegang, doorreis en/of het verblijf wederrechtelijk was.




Behulpzaam bij verschaffen toegang, doorreis of verblijf

Anders dan de verdediging is de rechtbank van oordeel dat verdachte wist dat deze vijf Albanese vreemdelingen zich in zijn laadruimte bevonden en dat verdachte behulpzaam is geweest om deze Albanese vreemdelingen doorreis te verschaffen door Nederland naar Groot-Brittannië.

Uit het proces-verbaal bevindingen van verbalisant [Naam 5] blijkt dat als verbalisanten op 3 november 2020 op de A4 te Woensdrecht, in het kader van een identiteitscontrole, de Engelse Citroën Relay van verdachte met kenteken [Kenteken] staande houden zij merken dat verdachte een gespannen lichaamshouding heeft. Hij zweet en heeft trillende handen. Verdachte heeft ook geen duidelijk verhaal over wat hij vervoerde; verdachte verklaart dat hij in Antwerpen is geweest en op weg is naar Hoek van Holland. Uit onderzoek aan de telefoon van verdachte met het nummer [Telefoonnummer 3] blijkt dat op 
2 november 2020 om 13:53:02 uur door het nummer [Telefoonnummer 2] een tekstbericht aan verdachte is verzonden met het adres [ Straatnaam 1] waar hij op dinsdagmorgen, zijnde 3 november 2020, werd verwacht.



Bij het door verdachte openen van het voertuig ruiken verbalisanten een penetrante menselijke zweetgeur en concluderen zij dat er zich personen in de laadruimte moeten bevinden. Van het leegruimen van de laadruimte van de bus van verdachte zijn beelden gemaakt, die zijn beschreven door verbalisant [Naam 6] in een proces-verbaal bevindingen. Hieruit is op te maken dat de vreemdelingen zijn aangetroffen in de meubels die in de bus stonden. De plaatsing van de meubels en de wijze waarop de vreemdelingen in deze meubels verscholen zaten, sluit naar het oordeel van de rechtbank uit dat de vreemdelingen de laadruimte van de bus ongemerkt zelf zijn “ingeslopen”. Uit het proces-verbaal bevindingen blijkt dat er eerst door de verbalisanten een matras uit de bestelbus moest worden getild alvorens de verbalisanten de meubels konden bereiken. Voorts zijn de meubels op een bepaalde wijze geplaatst. De verbalisanten hebben de meubels moeten verschuiven en diverse meubelstukken uit de bus moeten halen voor zij bij de vreemdelingen konden komen. De wijze van belading van de bus wijst er derhalve op dat iemand de vreemdelingen behulpzaam heeft moeten zijn bij het zich in de meubels verbergen en dat de belading ook langer dan een korte tijd in beslag heeft genomen.  



De Albanese vreemdelingen verklaren alle vijf dat een busje hen naar Engeland zou brengen. Een aantal van hen heeft verklaard vanuit hetzelfde hotel, zijnde [Naam 7] , met een taxi te zijn vertrokken. Uit de verklaringen van getuigen [Naam 4] en [Naam 3] blijkt voorts dat zij instructies hebben ontvangen over een busje met een Engels kenteken. Uit de inbeslaggenomen telefoon van getuige [Naam 8] blijkt dat hij het adres [ Straatnaam 1] in zijn telefoon heeft staan en uit het proces-verbaal bevindingen van de inbeslaggenomen telefoon van getuige [Naam 9] blijkt dat hij op 2 november 2020 om 19:41 uur een bericht stuurt met het kenteken [Kenteken] , zijnde het kenteken van de Engelse bus van verdachte. Hij heeft ook bij de politie verklaard dat hij al vijf dagen een briefje in zijn bezit had met het adres waar hij naar toe zou moeten komen. Getuige [Naam 4] heeft op 2 november 2020 een gesprek via Facebook Messenger gevoerd met een persoon genaamd [Naam 10] waarin [Naam 4] aangeeft dat hij gaat vertrekken in een goederenbusje met meubels. 
Uit het voorgaande blijkt dat de vreemdelingen op de hoogte waren van de wijze waarop zij zouden worden vervoerd, de lading, de kenmerken en het kenteken van de bus en dat getuige [Naam 8] hetzelfde adres in zijn telefoon heeft staan als verdachte. Gezien het bovenstaande kan het volgens de rechtbank dan ook niet anders dat de door de getuigen ontvangen instructies verwijzen naar de door verdachte gehuurde en bestuurde bus en dat deze bus bedoeld was om de vreemdelingen op te halen.  



Uit de getuigenverklaringen blijkt tevens dat de chauffeur van de bus, zijnde verdachte, de vreemdelingen ook daadwerkelijk heeft gezien en er van op de hoogte was dat zij in de laadruimte van de bestelbus ingestapt waren. Zo heeft getuige [Naam 4] bij de politie verklaard dat de chauffeur met handgebaren wees waar zij zich moesten verstoppen. Bij de rechter-commissaris heeft [Naam 4] tevens nog verklaard dat de chauffeur is komen aanrijden en een handgebaar heeft gemaakt. De chauffeur is volgens [Naam 4] ook nog uitgestapt om te kijken of alles dicht was. [Naam 4] heeft hierbij verklaard dat de chauffeur wist dat hij en de anderen in de bus zaten. Ook door getuige [Naam 8] wordt bij de politie verklaard dat de bestuurder moet hebben geweten dat de vreemdelingen achter in het voertuig zaten, omdat de chauffeur in het busje zat en [Naam 8] de chauffeur nog is gepasseerd. Hij verklaart hierbij ook dat het busje waar hij en de anderen ingestapt zijn ook het busje is waar ze in aangetroffen zijn. Tot slot heeft getuige [Naam 9] bij de politie verklaard dat de chauffeur van het busje de deuren heeft opengemaakt en dat zij toen zijn ingestapt.    



De rechtbank ziet geen reden om aan de verklaringen van de vreemdelingen te twijfelen. De vreemdelingen hebben verklaard dat zij in het bestelbusje zijn gestapt op 
3 november 2020 en dat zij vooraf instructies hebben gehad die overeenkomen met de door verdachte bestuurde bestelbus. 



De rechtbank vindt de verklaring van verdachte daarentegen niet geloofwaardig. Indien zijn verklaring gevolgd zou worden (onder meer inhoudende dat hij geen enkele wetenschap heeft gehad van het instapmoment van de vreemdelingen), zou dit immers betekenen dat het bestelbusje op het moment van instappen door de vreemdelingen toevalligerwijs onbemand op het adres, waar zowel de vreemdelingen zouden opstappen als waar hij de meubels heen zou moeten brengen, te weten [ Straatnaam 1] zou hebben moeten staan, terwijl de laadruimte op dat moment niet op slot was . Daarnaast zou een derde de vreemdelingen hebben moeten helpen om zich te verschuilen in de meubels en de meubels daarna op hun plek te zetten. De meubels zijn door verdachte uiteindelijk ook niet afgeleverd op genoemd adres in Antwerpen. Hij heeft daarentegen – naar eigen zeggen – urenlang met de meubels rondgereden en vervolgens besloten om onverrichter zake weer met de meubels terug naar Engeland te rijden. Niet valt in te zien waarom er relatief hoge kosten zouden worden gemaakt (huur busje, brandstof, tweemaal overtocht ferry, vergoeding voor verdachte) om een set tweedehands meubels met zeer beperkte waarde van Engeland naar België te brengen met een duidelijk bestaand adres als bestemming, de meubels vervolgens niet af te leveren en daarmee weer terug te rijden. 




Naar het oordeel van de rechtbank kan het dan ook op basis van voornoemde feiten en omstandigheden niet anders zijn, dan dat de vreemdelingen conform een afspraak in de laadruimte van de bestelbus - waarvan verdachte de huurder en chauffeur was - zijn gestapt, dat verdachte op de hoogte moet zijn geweest van de aanwezigheid van de vreemdelingen in de laadruimte van zijn bestelbus en dat het zijn bedoeling was dat de vreemdelingen door hem - ongemerkt en illegaal - naar Engeland zouden worden vervoerd.





Levensgevaar te duchten

De verdediging heeft zich op het standpunt gesteld dat er geen sprake is van te duchten levensgevaar aangezien de deur van de laadruimte van binnen uit kon worden opengemaakt en er bij de vijf aangetroffen personen geen verschijnselen van levensgevaar zijn waargenomen. 
Door TNO is onderzoek verricht naar de bus. Door de onderzoeker is geconcludeerd dat er geen luchttoe-en afvoeropeningen in de laadruimte aanwezig waren. Aangezien de laadruimte was afgesloten en er zich vijf personen in deze ruimte bevonden, komt TNO tot de conclusie dat bij een verblijf van 3 tot 4,5 uur de alarmeringswaarde voor CO2 wordt bereikt en er vanaf 6 tot 9 uur, afhankelijk van het activiteitenniveau, levensgevaar te duchten is. De rechtbank neemt deze conclusie over en neemt hierbij ook in aanmerking de wijze waarop de vreemdelingen in de laadruimte zaten ingesloten. De vreemdelingen zaten ingeklemd in meubels en moesten door de verbalisanten geholpen worden om uit hun positie te worden bevrijd. Om bij de vreemdelingen te komen diende er bovendien eerst een matras uit de laadruimte te worden gehaald en diende er een aantal meubelstukken te worden verschoven.De vraag of de bus van binnenuit kan worden geopend, acht de rechtbank in dit licht niet doorslaggevend. Zelfs als dit technisch gezien mogelijk zou zijn geweest, hetgeen op basis van het dossier niet met zekerheid kan worden vastgesteld, is de vraag of de vreemdelingen hiertoe op enig moment in staat zouden zijn geweest, gelet op de benarde positie waar zij in zaten en het zuurstoftekort dat op enig moment zou zijn ontstaan, met alle mogelijke fysieke gevolgen van dien. De rechtbank acht het kortom onwaarschijnlijk dat de vreemdelingen zichzelf in het geval van zuurstoftekort hadden kunnen redden uit de situatie waarin zij zich bevonden. 
Aangezien verdachte geen openheid van zaken heeft gegeven over eventuele mogelijkheden om de gezondheid van de vreemdelingen tijdens de reis te controleren, de vijf vreemdelingen zich in benarde posities bevonden, de laadruimte luchtdicht was afgesloten en gelet op het feit dat de vreemdelingen nog aan het begin van een lange reis met bestelbus en ferry stonden, is de rechtbank van oordeel dat gesproken kan worden van levensgevaarlijke omstandigheden. Het feit dat bij de vreemdelingen nog geen verschijnselen van levensgevaar zijn waargenomen maakt dit niet anders, nu zij ten tijde van de staandehouding nog maar kort in de laadruimte van de bus zaten. De rechtbank acht dan ook bewezen dat er levensgevaar te duchten was.






Medeplegen

De rechtbank kan in onvoldoende mate vaststellen dat er sprake is geweest van het in vereniging plegen van de mensensmokkel. Hoewel mensensmokkel veelal in vereniging wordt gepleegd en het er alle schijn van heeft dat verdachte onderdeel is geweest van een netwerk, werd er naast verdachte in de bestuurderscabine niemand anders aangetroffen. Ook blijkt uit het dossier onvoldoende of verdachte met anderen contact heeft gehad over (de wijze van) vervoer van de vreemdelingen. De rechtbank kan dan ook niet vaststellen dat er sprake was van een nauwe en bewuste samenwerking en zal verdachte dan ook vrijspreken van dat onderdeel van de tenlastelegging. 




Conclusie

De rechtbank acht het wettig en overtuigend bewezen dat verdachte zich op 3 november 2020 schuldig heeft gemaakt aan de smokkel van vijf personen met de Albanese nationaliteit waarbij levensgevaar te duchten was. De rechtbank zal verdachte partieel vrijspreken van het medeplegen. 





4.4


De bewezenverklaring

De rechtbank acht wettig en overtuigend bewezen dat verdachte 



 op  03 november 2020 in Nederland 5 (vijf) personen met de Albanese nationaliteit behulpzaam is geweest bij de doorreis door Nederland terwijl hij wist dat die doorreis wederrechtelijk was,immers heeft hij, verdachte - bovengenoemde personen in een door middel van een slot afgesloten laadruimte van een door hem bestuurde bestelbus, vervoerd door Nederland en- een ticket aangeschaft voor de ferry ( [Naam 11] ) naar Groot-Brittannië- en de doorreis door Nederland en het transport naar Groot-Brittannië van die bovengenoemde personen gefaciliteerd terwijl als gevolg hiervan levensgevaar voor een ander, te weten voornoemde 5 (vijf), personen met de Albanese nationaliteit, te duchten was.
Voor zover er in de tenlastelegging kennelijke taal- en/of schrijffouten voorkomen, zijn die fouten in de bewezenverklaring verbeterd. Verdachte is daardoor niet in zijn verdediging geschaad.



De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken. 






5De strafbaarheid
Er zijn geen feiten of omstandigheden aannemelijk geworden die de strafbaarheid van het feit uitsluiten. Dit levert het in de beslissing genoemde strafbare feit op.


Verdachte is strafbaar, omdat niet is gebleken van een omstandigheid die zijn strafbaarheid uitsluit.





6De strafoplegging

6.1


De vordering van de officier van justitie

De officier van justitie vordert aan verdachte op te leggen een gevangenisstraf voor de duur van 30 maanden. 



6.2


Het standpunt van de verdediging

De verdediging heeft verzocht, mocht de rechtbank tot een veroordeling komen, een onvoorwaardelijke gevangenisstraf op te leggen gelijk aan het voorarrest en rekening te houden met het feit dat verdachte first-offender is en hij zich tijdens zijn voorarrest als voorbeeld-gedetineerde heeft gedragen. 



6.3


Het oordeel van de rechtbank

Verdachte heeft zich schuldig gemaakt aan het smokkelen van vijf Albanese vreemdelingen via Nederland naar Groot-Brittannië. De vreemdelingen zijn hierbij in mensonterende omstandigheden in een afgesloten laadruimte in meubels vervoerd waarbij er levensgevaar voor hen te duchten was. De vreemdelingen lagen namelijk in krappe en benarde posities in voornoemde meubels in een laadruimte zonder luchttoevoer. Verdachte zou geld voor de reis krijgen en heeft zich niet bekommerd om de gezondheid van de vreemdelingen. 
Mensensmokkel doorkruist het overheidsbeleid aangaande bestrijding van wederrechtelijk verblijf in en wederrechtelijke doorreis door Nederland en andere Europese landen en draagt daarmee bij aan het in stand houden van een illegaal circuit dat allerhande maatschappelijke ongewenste effecten met zich brengt. De handelwijze van verdachte ondermijnt het beleid. Ook leidt dit feit gemakkelijk tot vormen van uitbuiting en misbruik van kwetsbare personen.



De rechtbank is van oordeel dat, gelet op de ernst van het gepleegde feit, niet anders kan worden gereageerd dan met het opleggen van een langdurige onvoorwaardelijke gevangenisstraf. Bij de bepaling van de duur van de gevangenisstraf slaat de rechtbank acht op straffen die doorgaans in vergelijkbare zaken worden opgelegd. Als uitgangspunt neemt de rechtbank bij de smokkel van vijf vreemdelingen door een first offender een gevangenisstraf van 15 maanden. Als strafverzwarende omstandigheden houdt de rechtbank rekening met het feit dat verdachte heeft gehandeld uit eigen gewin, dat er sprake was van mensonterende omstandigheden en dat er levensgevaar voor de vreemdelingen te duchten was. De rechtbank weegt ook in het nadeel van verdachte mee dat hij geen verantwoordelijkheid neemt en kennelijk het laakbare van zijn handelen niet inziet. Er zijn geen strafmatigende omstandigheden, waar de rechtbank rekening mee houdt. Alles overziend acht de rechtbank een gevangenisstraf voor de duur van 27 maanden passend en geboden. De tijd die verdachte in voorarrest heeft doorgebracht zal hierop in mindering worden gebracht. 



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting, tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 van het Wetboek van Strafvordering. 






7De wettelijke voorschriften
De beslissing berust op de artikelen 57 en 197a Sr zoals deze artikelen luidden ten tijde van het bewezenverklaarde.




8De beslissing
De rechtbank:



Bewezenverklaring


- verklaart het tenlastegelegde bewezen, zodanig als hierboven onder 4.4 is omschreven;
- spreekt verdachte vrij van wat meer of anders is ten laste gelegd; 



Strafbaarheid


- verklaart dat het bewezenverklaarde het volgende strafbare feit oplevert:

een ander behulpzaam zijn bij doorreis door Nederland terwijl hij   
ernstige redenen heeft te vermoeden dat die doorreis wederrechtelijk is, terwijl levensgevaar voor een ander te duchten is, meermalen gepleegd


- verklaart verdachte strafbaar;



Strafoplegging


- veroordeelt verdachte tot een gevangenisstraf van 27 maanden;

- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;


Dit vonnis is gewezen door mr. M.E.I. Beudeker, voorzitter, mr. D.L.J. Martens en mr. J.F.C. Janssen, rechters, in tegenwoordigheid van mr. S.G.E. van Dooren, griffier, en is uitgesproken ter openbare zitting op 7 maart 2022.



De voorzitter, oudste rechter en de griffier zijn buiten staat dit vonnis mede te ondertekenen.



























",Rechtbank Zeeland-West-Brabant,2022-03-07,2022-03-07,02-277272-20,Uitspraak,,,Strafrecht,Op tegenspraak,"
Inhoudsindicatie: Bewezenverklaring mensensmokkel, doorvoer, van vijf mensen in een bestelbus door Nederland naar Groot-Brittannië, waarbij levensgevaar te duchten was. Het alternatieve scenario van verdachte, dat hij niet wist dat de mensen in zijn laadruimte zaten, is niet aannemelijk. Veroordeling tot gevangenisstraf van 27 maanden met aftrek van voorarrest.
","

Rechtspraak.nl

","Inhoudsindicatie: Bewezenverklaring mensensmokkel, doorvoer, van vijf mensen in een bestelbus door Nederland naar Groot-Brittannië, waarbij levensgevaar te duchten was. Het alternatieve scenario van verdachte, dat hij niet wist dat de mensen in zijn laadruimte zaten, is niet aannemelijk. Veroordeling tot gevangenisstraf van 27 maanden met aftrek van voorarrest."
840,ECLI:NL:RBZWB:2022:1159,,Rechtbank Zeeland-West-Brabant,2022-03-03,2022-03-07,C/02/394361 / JE RK 22-174,Uitspraak,,,Civiel recht; Personen- en familierecht,,,,No summary available
841,ECLI:NL:RBNNE:2022:644,,Rechtbank Noord-Nederland,2022-03-01,2022-03-07,C/18/203108 / FA RK 20-3456,Uitspraak,,,Civiel recht; Personen- en familierecht,,,,No summary available
842,ECLI:NL:RBNNE:2022:643,,Rechtbank Noord-Nederland,2022-03-01,2022-03-07,C/18/211447 / JE RK 22-56,Uitspraak,,,Civiel recht; Personen- en familierecht,,,,No summary available
843,ECLI:NL:RBAMS:2022:1049,,Rechtbank Amsterdam,2022-03-04,2022-03-07,NL22.1808 en NL22.1809,Uitspraak,,,Bestuursrecht; Vreemdelingenrecht,,,,No summary available
844,ECLI:NL:RBNNE:2022:645,,Rechtbank Noord-Nederland,2022-03-01,2022-03-07,C/18/210932 / FA RK 22-163,Uitspraak,,,Civiel recht; Personen- en familierecht,,,,No summary available
845,ECLI:NL:RBNNE:2022:642,,Rechtbank Noord-Nederland,2022-03-01,2022-03-07,C/18/204697 / FA RK 21-758,Uitspraak,,,Civiel recht; Personen- en familierecht,,,,No summary available
846,ECLI:NL:RBROT:2022:1647,,Rechtbank Rotterdam,2022-03-04,2022-03-07,NL21.11834,Uitspraak,,,Bestuursrecht; Vreemdelingenrecht,,,,No summary available
847,ECLI:NL:RBNNE:2022:647,,Rechtbank Noord-Nederland,2022-03-03,2022-03-07,C/18/211227 / JE RK 22-35,Uitspraak,,,Civiel recht; Personen- en familierecht,,,,No summary available
848,ECLI:NL:RBNHO:2022:1898,,Rechtbank Noord-Holland,2022-03-01,2022-03-07,NL22.227,Uitspraak,,,Bestuursrecht; Vreemdelingenrecht,,,,No summary available
849,ECLI:NL:GHAMS:2022:680,"



afdeling strafrecht
parketnummer: 23-002304-19 
datum uitspraak: 3 maart 2022 



TEGENSPRAAK 




Verkort arrest van het gerechtshof Amsterdam gewezen – na terugwijzing door de Hoge Raad der Nederlanden bij arrest van 11 juni 2019 – op het hoger beroep, ingesteld tegen het vonnis van de rechtbank Amsterdam van 2 december 2016 in de strafzaak onder parketnummer 13-684182-15 tegen





          [verdachte]
        ,
geboren te [geboorteplaats] op [geboortedag] 1978, 
adres: [adres 1].




Procesgang




De rechtbank Amsterdam  heeft de verdachte bij vonnis van 2 december 2016 voor het onder 1 subsidiair en onder 2 bewezenverklaarde veroordeeld tot een gevangenisstraf voor de duur van 3 dagen met aftrek van voorarrest. Verder heeft de rechtbank beslissingen genomen op de vorderingen van de benadeelde partijen [benadeelde 1] en  [benadeelde 2], met oplegging van de schadevergoedingsmaatregel, en het geschorste bevel tot voorlopige hechtenis opgeheven.



Namens de verdachte is tegen voormeld vonnis hoger beroep ingesteld.



Het gerechtshof Amsterdam heeft in hoger beroep de verdachte bij arrest van 23 juni 2017 niet-ontvankelijk verklaard in het ingestelde hoger beroep. 



Namens de verdachte is tegen het arrest van het hof beroep in cassatie ingesteld.



De Hoge Raad der Nederlanden heeft het arrest van het gerechtshof  bij arrest van 11 juni 2019 vernietigd, en de zaak teruggewezen, opdat deze opnieuw wordt berecht en afgedaan. 




Onderzoek van de zaak




Dit arrest is gewezen overeenkomstig het bepaalde bij artikel 422, tweede lid, van het Wetboek van Strafvordering naar aanleiding van het onderzoek ter terechtzitting in eerste aanleg en, na terugwijzing, naar aanleiding van het onderzoek ter terechtzitting in hoger beroep van 17 februari 2022. 



Het hof heeft kennisgenomen van de vordering van de advocaat-generaal en van hetgeen door de verdachte en de raadsvrouw naar voren is gebracht.




Ontvankelijkheid van de verdachte in het hoger beroep




De verdachte is door de rechtbank vrijgesproken van hetgeen aan hem onder 3 is tenlastegelegd. Het hoger beroep is door de verdachte onbeperkt ingesteld en is derhalve mede gericht tegen de in eerste aanleg gegeven beslissing tot vrijspraak. Gelet op hetgeen is bepaald in artikel 404, vijfde lid, van het Wetboek van Strafvordering staat voor de verdachte tegen deze beslissing geen hoger beroep open. Het hof zal de verdachte daarom niet-ontvankelijk verklaren in het ingestelde hoger beroep, voor zover dat is gericht tegen de in het vonnis waarvan beroep onder 3 gegeven vrijspraak.




Tenlastelegging




Aan de verdachte is, voor zover nog onderworpen aan het oordeel van het hof, tenlastegelegd dat:





1
hij op of omstreeks 08 april 2015 te Amsterdam, in elk geval in Nederland, ter uitvoering van het door verdachte voorgenomen misdrijf om aan [benadeelde 2] opzettelijk zwaar lichamelijk letsel toe te brengen, met dat opzet 
- ( terwijl voornoemde [benadeelde 2] op de grond lag) (met kracht) (met geschoeide voet(en)) eenmaal of meermalen tegen het hoofd en/of tegen het gezicht en/of tegen de arm(en), in elk geval tegen het lichaam van voornoemde [benadeelde 2] heeft geschopt en/of getrapt en/of (vervolgens) 
- ( met kracht) (met gebalde vuist(en)) eenmaal of meermalen in/tegen het gezicht en/of tegen het hoofd, in elk geval tegen het lichaam van voornoemde [benadeelde 2] heeft geslagen en/of gestompt en/of (vervolgens) 
- ( met kracht) aan het keycord (die [benadeelde 2] om haar nek droeg) heeft getrokken en/of gerukt en/of vastgepakt en/of vastgehouden; 



subsidiair
hij op of omstreeks 08 april 2015 te Amsterdam, in elk geval in Nederland, opzettelijk [benadeelde 2] heeft mishandeld bestaande die mishandeling uit het 

- ( met kracht) duwen tegen de rug, in elk geval tegen het lichaam van voornoemde [benadeelde 2] en/of (vervolgens) 
- ( met kracht) trekken en/of rukken aan de ha(a)r(en) van voornoemde [benadeelde 2] (waardoor voornoemde [benadeelde 2] ten val is gekomen) en/of (vervolgens) 
- ( terwijl voornoemde [benadeelde 2] op de grond lag) (met kracht) (met geschoeide voet(en)) eenmaal of meermalen trappen en/of schoppen tegen het hoofd en/of tegen het hgezicht en/of tegen de arm(en), in elk geval tegen het lichaam van voornoemde [benadeelde 2] en/of (vervolgens) 
- ( met kracht) (met gebalde vuist(en)) eenmaal of meermalen slaan en/of stompen in/tegen het gezicht en/of tegen het hoofd, in elk geval tegen het lichaam van voornoemde [benadeelde 2] en/of (vervolgens) 
- ( met kracht) trekken en/of rukken en/of vastpakken en/of vasthouden aan een keycord (die [benadeelde 2] om haar nek droeg), 
waardoor voornoemde [benadeelde 2] letsel heeft bekomen en/of pijn heeft ondervonden;



2
2.hij op of omstreeks 08 april 2015 te Amsterdam, in elk geval in Nederland, opzettelijk [slachtoffer] heeft mishandelend, bestaande die mishandeling uit het 

- eenmaal of meermalen (met kracht) slaan en/of stompen tegen de arm(en), in elk geval tegen het lichaam van voornoemde [slachtoffer] waardoor voornoemde [slachtoffer] letsel heeft bekomen en/of pijn heeft ondervonden.
Voor zover in de tenlastelegging taal- en/of schrijffouten voorkomen, zal het hof deze verbeterd lezen. De verdachte wordt daardoor niet in de verdediging geschaad.




Vonnis waarvan beroep




Het vonnis waarvan beroep zal worden vernietigd, omdat het hof tot een enigszins andere bewezenverklaring ten aanzien van het onder 2 tenlastegelegde en tot een andere kwalificatie van de bewezenverklaarde feiten komt dan de rechtbank. Voorts neemt het hof een afwijkende beslissing op de vordering van de benadeelde partij. Nu het hof zich ten dele wel verenigt met de overwegingen in het vonnis, zal het hof deze (deels) overnemen in het arrest.




Bewijsoverweging 




De raadsvrouw heeft ter terechtzitting in hoger beroep vrijspraak bepleit van het onder 1 en 2 tenlastegelegde. Daartoe heeft zij – kort gezegd – aangevoerd dat de verschillende verklaringen van [benadeelde 2] en [slachtoffer], in onderling verband bezien, inconsistent en ook anderszins onbetrouwbaar zijn, onder meer gelet op valse 112-meldingen die [benadeelde 2] heeft gedaan en haar psychische problematiek, alsmede bij [slachtoffer] bestaande reuma. Een en ander leidt tot zodanige twijfel over hetgeen is voorgevallen, dat de verdachte moet worden vrijgesproken, aldus de raadsvrouw. 



De advocaat-generaal heeft zich op het standpunt gesteld dat, op basis van de verklaringen van [benadeelde 2] en [slachtoffer] kort na het incident, in samenhang bezien met de verklaring van de moeder van de verdachte en het letsel van de aangeefsters, de onder 1 subsidiair en 2 tenlastegelegde feiten wettig en overtuigend bewezen kunnen worden. 



Het hof overweegt als volgt.
Het hof stelt voorop dat het, gelet op de tumultueuze voorgeschiedenis tussen de verdachte, diens moeder en de aangeefsters, bij de waardering van alle verklaringen in het dossier behoedzaamheid heeft betracht. Het hof kent daarom in het bijzonder waarde toe aan de meer objectieve gegevens in het dossier, zoals het bij de aangeefsters waargenomen letsel en het door de verdachte ingebrachte en in het dossier beschreven beeldmateriaal. Dit heeft het hof gebracht tot de volgende overwegingen en beslissingen.  




Vrijspraak feit 1 primair 

Met de raadsvrouw en de advocaat-generaal, acht het hof niet wettig en overtuigend bewezen hetgeen de verdachte onder 1 primair is tenlastegelegd, zodat de verdachte hiervan moet worden vrijgesproken.




Overweging ten aanzien van feit 1 subsidiair 

Het hof dient vervolgens de vraag te beantwoorden of de onder 1 subsidiair tenlastegelegde mishandeling van [benadeelde 2] wettig en overtuigend kan worden bewezen. Daartoe overweegt het hof als volgt.  



Op 8 april 2015 zijn de politieambtenaren [verbalisant 1], [verbalisant 2] en [verbalisant 3], na een melding van mishandeling ter plaatse gekomen op de [adres 2]. Zij zagen dat het linkeroog van de aangeefster [benadeelde 2] op dat moment opgezwollen was. [benadeelde 2] zei tegen hen dat zij was geslagen door haar buurman (het hof begrijpt: de verdachte). [benadeelde 2] heeft in haar aangifte diezelfde dag verklaard dat zij, toen zij zich omdraaide om weg te lopen van de verdachte en zijn moeder, een klap in haar rug voelde en dat de verdachte haar had geslagen ter hoogte van haar linkerwang. De politieambtenaar bij wie [benadeelde 2] aangifte heeft gedaan, merkt in het betreffende proces-verbaal op dat hij onder het linkeroog van de aangeefster een blauwe plek ziet. Ook een ambulanceverpleegkundige heeft op 8 april 2015 in een letselverklaring genoteerd dat bij aangeefster een hematoom/zwelling in het gezicht waarneembaar was.
Nadat de verdachte door de ter plaatse gekomen politieambtenaren is aangehouden heeft hij gezegd: ‘Ik had dit niet moeten doen, sorry’ en: ‘Ik heb spijt’. Bij het verhoor diezelfde dag in het kader van de inverzekeringstelling van de verdachte, heeft hij voorts verklaard: ‘Meneer u weet niet wat ik allemaal mee heb gemaakt met deze vrouw. Het duurt al jaren. Vandaag werd het mij teveel en heb ik haar beetgepakt en op de grond gegooid.’ 
De moeder van de verdachte, [naam], heeft na het incident tegenover de ter plaatse gekomen politieambtenaren verklaard dat de verdachte ‘genoeg kreeg’ van het gedrag van aangeefster. Zij verklaarde: ‘hij pakte haar hard. Ik ben eerlijk en gaf (het hof begrijpt: geef) toe.’ [naam] is voorts een dag na het incident gehoord door de politie en heeft toen verklaard dat de verdachte naar buiten is gekomen en aangeefster een duw heeft gegeven. 
Tot slot slaat het hof acht op de beeldopname die de verdachte heeft gemaakt met zijn telefoon op 8 april 2015. Hieruit volgt dat de verdachte en [benadeelde 2] een woordenwisseling hebben gehad, die eindigde met de stem van een vrouw die herhaaldelijk riep: ‘[verdachte], [verdachte], houd op!’ en herhaaldelijk luid de naam [slachtoffer] schreeuwde, waarmee zij kennelijk [slachtoffer] bedoelde, die eveneens op dat moment in het trappenhuis aanwezig was. De verdachte schreeuwde: ‘Wou je mij fucken? Wou je godverdomme… Ik ben het meer dan zat. Ik ben het zat!’



De verklaring van de verdachte afgelegd ter terechtzitting in hoger beroep, voor zover deze inhoudt dat de aangeefster zichzelf in haar gezicht heeft geslagen en zo het door de politie bij haar waargenomen letsel heeft veroorzaakt, acht het hof onaannemelijk. Daarbij neemt het hof in aanmerking dat zowel de verdachte als diens moeder dit in hun op 8 april 2015 bij de politie afgelegde verklaringen niet naar voren heeft gebracht, terwijl dat – wegens het uitzonderlijke karakter van een dergelijke gedraging – in het bijzonder in de rede had gelegen. 



Het voorgaande maakt dat het hof de hierboven omschreven verklaring van [benadeelde 2] als betrouwbaar beoordeelt. Het hof komt daarom tot de conclusie dat wettig en overtuigend bewezen is dat de verdachte het onder 1 subsidiair tenlastegelegde heeft begaan, in die zin dat de verdachte de aangeefster [benadeelde 2] tegen het lichaam heeft geduwd en tegen het gezicht heeft geslagen. 




Overweging ten aanzien van feit 2 

Bij de beoordeling van de vraag of de onder 2 tenlastegelegde mishandeling van aangeefster [slachtoffer] wettig en overtuigend kan worden bewezen acht het hof de volgende feiten en omstandigheden van belang. 



De aangeefster [slachtoffer] heeft op 8 april 2015 direct na het incident tegenover de ter plaatse gekomen politieambtenaren verklaard dat de verdachte was doorgedraaid, dat zij [benadeelde 2] wilde helpen en dat de verdachte haar toen een aantal slagen op haar linker-bovenarm heeft gegeven.  
Uit de door een forensisch arts opgestelde geneeskundige verklaring van 10 april 2015 blijkt dat hij op de linker bovenarm van de aangeefster [slachtoffer] letsel heeft waargenomen dat goed past bij de opgegeven toedracht, inhoudende onder meer dat zij op 8 april 2015 klappen heeft gekregen op haar linker bovenarm. 
Voorts acht het hof voornoemde feiten en omstandigheden, die tot een bewezenverklaring van het onder 1 subsidiair tenlastegelegde leiden, eveneens redengevend voor het onder 2 tenlastegelegde, voor zover hieruit blijkt dat de verdachte handelde in een uitbarsting van frustratie en woede. Dit ondersteunt de verklaring van [slachtoffer] dat de verdachte was ‘doorgedraaid’ en maakt het aannemelijker dat de verdachte ook tegen haar geweld heeft gepleegd.   



Op basis van het voorgaande acht het hof voornoemde verklaring van [slachtoffer] betrouwbaar. Dit brengt het hof tot de slotsom dat wettig en overtuigend kan worden bewezen dat de verdachte de aangeefster [slachtoffer] tegen haar arm heeft geslagen en aldus heeft mishandeld. 




Bewezenverklaring




Het hof acht wettig en overtuigend bewezen dat de verdachte het onder 1 subsidiair en 2 tenlastegelegde heeft begaan, met dien verstande dat: 





1subsidiairhij op 8 april 2015 te Amsterdam opzettelijk [benadeelde 2] heeft mishandeld bestaande die mishandeling uit het duwen tegen de rug en slaan tegen het gezicht van voornoemde [benadeelde 2] 
waardoor [benadeelde 2] letsel heeft bekomen en pijn heeft ondervonden;



2
2.hij op 8 april 2015 te Amsterdam opzettelijk [slachtoffer] heeft mishandeld, bestaande die mishandeling uit het slaan tegen de arm van [slachtoffer] waardoor [slachtoffer] letsel heeft bekomen en pijn heeft ondervonden.


Hetgeen onder 1 subsidiair en 2 meer of anders is tenlastegelegd, is niet bewezen. De verdachte moet hiervan worden vrijgesproken.



Het bewezenverklaarde is gegrond op de feiten en omstandigheden die in de bewijsmiddelen zijn vervat, zoals deze na het eventueel instellen van beroep in cassatie zullen worden opgenomen in de op te maken aanvulling op dit arrest.




Strafbaarheid van het bewezenverklaarde




Geen omstandigheid is aannemelijk geworden die de strafbaarheid van het onder 1 subsidiair en 2 bewezenverklaarde uitsluit, zodat dit strafbaar is.



Het onder 1 subsidiair en 2 bewezenverklaarde levert op:

telkens: 


mishandeling.





Strafbaarheid van de verdachte




De raadsvrouw heeft ter terechtzitting in hoger beroep bepleit dat de verdachte, bij een bewezenverklaring, moet worden ontslagen van alle rechtsvervolging, omdat sprake was van psychische overmacht. Daartoe heeft de raadsvrouw gewezen op hetgeen de verdachte in de jaren voorafgaand aan het feit te verduren moet hebben gehad van de buren en op de emotionele toestand van de verdachte tijdens het tenlastegelegde incident.



De advocaat-generaal heeft zich op het standpunt gesteld dat geen sprake is geweest van psychische overmacht bij de verdachte. 



Het hof overweegt als volgt. 
Een beroep op psychische overmacht kan slechts slagen indien de verdachte heeft gehandeld onder een zodanige van buiten komende drang dat redelijkerwijs niet van hem kon worden gevergd dat hij daaraan weerstand zou bieden. 



Aannemelijk is geworden dat sprake was van een langdurige burenruzie tussen de verdachte en [benadeelde 2] en/of [slachtoffer]. Echter, noch uit de door de raadsvrouw gegeven onderbouwing noch uit de inhoud van het dossier en het verhandelde ter terechtzitting is aannemelijk geworden dat ten tijde van het ten laste gelegde sprake was van een zodanige van buiten komende drang bij de verdachte dat redelijkerwijs niet van hem kon worden gevergd af te zien van de mishandeling van [benadeelde 2] en/of [slachtoffer]. 



Het beroep op psychische overmacht wordt derhalve verworpen.



De verdachte is aldus strafbaar, omdat geen omstandigheid aannemelijk is geworden die de strafbaarheid ten aanzien van het onder 1 subsidiair en 2 bewezenverklaarde uitsluit.




Oplegging van straf




De rechtbank Amsterdam heeft de verdachte voor het in eerste aanleg onder 1 subsidiair en onder 2 bewezenverklaarde veroordeeld tot een gevangenisstraf voor de duur van 3 dagen met aftrek van voorarrest.



De advocaat-generaal heeft gevorderd dat het hof het vonnis waarvan beroep zal bevestigen.



De raadsvrouw heeft in het kader van de strafoplegging gewezen op de grote (psychische) gevolgen die de onderhavige zaak heeft gehad voor de verdachte en op zijn blanco strafblad. 



Het hof heeft in hoger beroep de op te leggen straf bepaald op grond van de ernst van de feiten en de omstandigheden waaronder deze zijn begaan en gelet op de persoon van de verdachte. Het hof heeft daarbij in het bijzonder het volgende in beschouwing genomen.



De verdachte heeft twee buurvrouwen mishandeld. Hij heeft de aangeefster [benadeelde 2] geduwd en hij heeft haar tegen haar gezicht geslagen. De aangeefster [slachtoffer] heeft hij tegen haar arm geslagen. Door zo te handelen heeft de verdachte inbreuk gemaakt op de lichamelijke integriteit van de aangeefsters. De aangeefsters hebben hierdoor pijn en letsel opgelopen.



Gelet op de ernst van deze feiten acht het hof slechts de oplegging van een gevangenisstraf een passende reactie. Het hof is wegens de navolgende strafverminderende factoren van oordeel dat deze vrijheidsbeneming tot een zeer kortdurende gevangenisstraf beperkt dient te blijven, zodat de duur van de op te leggen gevangenisstraf de duur van het voorarrest van de verdachte niet overstijgt.



Het onderhavige incident is het gevolg geweest van een langslepende burenruzie tussen de verdachte en (onder meer) de aangevers, waarbij ook de aangeefsters een rol hebben gespeeld in het conflict. Zo blijkt uit het door de verdachte voorafgaand aan het bewezenverklaarde incident opgenomen beeldmateriaal, dat de aangeefster [benadeelde 2] zich uitdagend en verbaal agressief opstelde. Uit hetgeen door en namens de verdachte ter terechtzitting in hoger beroep naar voren is gebracht blijkt voorts dat het incident een grote impact heeft gehad op het leven van de verdachte (en zijn moeder) en dat dit zijn tol heeft geëist van (de mentale gesteldheid van) de verdachte. Uit het uittreksel uit de justitiële documentatie van de verdachte van 1 februari 2022 blijkt voorts dat de verdachte niet eerder strafrechtelijk is veroordeeld en dus zal worden aangemerkt als een zogenaamde first offender. De verdachte en zijn moeder zijn inmiddels verhuisd, zodat het hof geen meerwaarde ziet in het opleggen van een (deels) voorwaardelijke straf.
Tot slot houdt het hof rekening met de ouderdom van de bewezenverklaarde feiten, die inmiddels dateren van bijna zeven jaren geleden. 



Gelet op het voorgaande acht het hof het niet gerechtvaardigd dat de verdachte wordt veroordeeld tot een gevangenisstraf die (verdere) vrijheidsbeneming met zich brengt. Het hof acht, alles afwegende, een gevangenisstraf van 3 dagen met aftrek van voorarrest passend en geboden. 




Vordering van de benadeelde partij [benadeelde 2]




De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 330,00. De vordering is bij het vonnis waarvan beroep toegewezen tot een bedrag van € 150,00. De benadeelde partij heeft zich in hoger beroep opnieuw gevoegd voor het bedrag van de oorspronkelijke vordering. De vordering bestaat uit de volgende schadeposten: 




psycho-educatiecursus bipolaire stoornis, € 30,00;


immateriële schade, € 300,00.




De advocaat-generaal heeft zich op het standpunt gesteld dat de vordering voor wat betreft de geleden immateriële schade moet worden toegewezen tot een bedrag van € 150,00 euro en dat de benadeelde voor het overige niet-ontvankelijk dient te worden verklaard in haar vordering tot schadevergoeding. 



De raadsvrouw heeft bepleit dat de vordering van de benadeelde partij moet worden afgewezen. Ten aanzien van de opgevoerde materiële schade heeft zij aangevoerd dat de benadeelde reeds onder behandeling stond voorafgaand aan het tenlastegelegde feit. Verder heeft zij aangevoerd dat de benadeelde het bewezenverklaarde gedrag van de verdachte heeft uitgelokt. 




Materiële schade 

In artikel 51f, eerste lid, en artikel 361 lid 2 van het Wetboek van Strafvordering is vastgelegd dat degene die rechtstreeks schade heeft geleden door een strafbaar feit zich ter zake van zijn vordering tot schadevergoeding kan voegen als benadeelde partij in het strafproces. Hiervoor is vereist dat tussen het bewezenverklaarde handelen van de verdachte en de schade voldoende verband bestaat om te kunnen aannemen dat de benadeelde partij door dit handelen rechtstreeks schade heeft geleden. Voor de beantwoording van de vraag of zodanig verband bestaat, zijn de concrete omstandigheden van het geval bepalend (zie Hoge Raad 25 mei 2019, ECLI:NL:HR:2019:793 en Hoge Raad 3 maart 2020, ECLI:NL:HR:2020:368). 



Uit het schade-onderbouwingsformulier van de benadeelde partij blijkt dat GGZ inGeest haar heeft geadviseerd om bovenstaande cursus te volgen. Naar het oordeel van het hof kan op basis daarvan of anderszins niet worden vastgesteld dat tussen het onder 1 bewezenverklaarde handelen van de verdachte en de opgevoerde materiële schade voldoende verband bestaat om te kunnen aannemen dat de benadeelde partij door dit handelen rechtstreeks materiële schade heeft geleden. Om die reden kan de benadeelde partij thans in zoverre in de vordering niet worden ontvangen. Het toelaten van nadere bewijslevering in dit verband zou een onevenredige belasting van het strafgeding opleveren, zodat het hof de benadeelde partij ook om die reden niet-ontvankelijk zal verklaren in de vordering.




Immateriële schade

Artikel 6:106, eerste lid, aanhef en onder b, van het Burgerlijk Wetboek (BW) brengt, voor zover voor de beoordeling van deze vordering van belang, mee dat de benadeelde recht heeft op een naar billijkheid vast te stellen immateriële schadevergoeding indien hij ten gevolge van het strafbare feit lichamelijk letsel heeft opgelopen. Bij de begroting van de naar billijkheid vast te stellen vergoeding dient de rechter rekening te houden met alle omstandigheden van het geval, waaronder de aard van de aansprakelijkheid en de ernst van het aan de aansprakelijke te maken verwijt, alsmede in geval van letselschade, de aard van het letsel, de ernst van het letsel (waaronder de duur en de intensiteit), de verwachting ten aanzien van het herstel van dat letsel. Hierbij moet de rechter rekening houden met de bedragen die door Nederlandse rechters in vergelijkbare gevallen zijn toegekend. 



Uit de stukken van het dossier en het verhandelde ter terechtzitting is het hof gebleken dat het bewezenverklaarde handelen letsel, te weten een opgezwollen linkeroog met daaronder een blauwe plek, heeft veroorzaakt bij de benadeelde partij. Als gevolg van de mishandeling had de benadeelde vervolgens veel hoofdpijn en was zij misselijk. Gelet op het voorgaande en op de bedragen die in vergelijkbare gevallen worden toegekend, stelt het hof de door de benadeelde partij geleden immateriële schade naar billijkheid vast op € 100,00. 



Het hof is van oordeel dat de gedragingen van de benadeelde partij hebben bijgedragen aan de omstandigheden die hebben geleid tot het strafbare feit. Voorafgaand aan het bewezenverklaarde heeft de benadeelde partij immers de confrontatie gezocht met de verdachte (en diens moeder) en zich daarbij verbaal agressief en treiterend gedragen tegenover de verdachte. Dit brengt mee dat, gelet op artikel 6:101 BW, de schade dient te worden verdeeld over de benadeelde partij en de verdachte in evenredigheid met de mate waarin de aan ieder toe te rekenen omstandigheden tot de schade hebben bijgedragen. De gedragingen van de benadeelde partij leiden op basis van het voorgaande tot een verdeling van de aansprakelijkheid van 50 procent voor de benadeelde partij en 50 procent voor de verdachte. Het hof zal de vordering daarom toewijzen tot een bedrag van € 50,00 euro, te vermeerderen met de wettelijke rente over dit bedrag vanaf de na te noemen datum waarop de schade is geleden. 



Het hof zal de vordering van de benadeelde partij, voor wat betreft de gevorderde vergoeding voor geleden immateriële schade, voor het overige afwijzen, omdat niet is gebleken dat de benadeelde partij ten gevolge van het bewezenverklaarde handelen van de verdachte in zoverre rechtstreeks immateriële schade heeft opgelopen. 



Het hof zal de schadevergoedingsmaatregel opleggen op de hierna te noemen wijze om te bevorderen dat de schade door de verdachte wordt vergoed. 






Toepasselijke wettelijke voorschriften




De op te leggen straf en maatregel zijn gegrond op de artikelen 36f, 57 en 300 van het Wetboek van Strafrecht.






BESLISSING




Het hof:



Verklaart de verdachte niet-ontvankelijk in het hoger beroep, voor zover gericht tegen de beslissing ter zake van het onder 3 tenlastegelegde.



Vernietigt het vonnis waarvan beroep voor zover aan het oordeel van het hof onderworpen en doet in zoverre opnieuw recht.



Verklaart niet bewezen dat de verdachte het onder 1 primair tenlastegelegde heeft begaan en spreekt de verdachte daarvan vrij.



Verklaart zoals hiervoor overwogen bewezen dat de verdachte het onder 1 subsidiair en 2 tenlastegelegde heeft begaan.



Verklaart niet bewezen hetgeen de verdachte meer of anders is tenlastegelegd dan hierboven is bewezenverklaard en spreekt de verdachte daarvan vrij.



Verklaart het onder 1 subsidiair en 2 bewezenverklaarde strafbaar, kwalificeert dit als hiervoor vermeld en verklaart de verdachte strafbaar.



Veroordeelt de verdachte tot een gevangenisstraf voor de duur van 3 (drie) dagen.



Beveelt dat de tijd die door de verdachte vóór de tenuitvoerlegging van deze uitspraak in enige in artikel 27, eerste lid, van het Wetboek van Strafrecht bedoelde vorm van voorarrest is doorgebracht, bij de uitvoering van de opgelegde gevangenisstraf in mindering zal worden gebracht, voor zover die tijd niet reeds op een andere straf in mindering is gebracht.




Vordering van de benadeelde partij [benadeelde 2]

Verklaart de benadeelde partij in de vordering tot schadevergoeding inzake materiële schade niet ontvankelijk en bepaalt dat de benadeelde partij in zoverre de vordering slechts bij de burgerlijke rechter kan aanbrengen.



Wijst toe de vordering tot schadevergoeding van de benadeelde partij [benadeelde 2] ter zake van het onder 1 subsidiair bewezenverklaarde tot het bedrag van € 50,00 (vijftig euro) bestaande uit € 50,00 (vijftig euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Wijst de vordering van de benadeelde partij tot schadevergoeding inzake immateriële schade voor het overige af.



Bepaalt dat de benadeelde partij en de verdachte ieder hun eigen kosten dragen.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 2], ter zake van het onder 1 subsidiair bewezenverklaarde een bedrag te betalen van € 50,00 (vijftig euro) bestaande uit € 50,00 (vijftig euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 1 (één) dag. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.
Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 8 april 2015.



Dit arrest is gewezen door de meervoudige strafkamer van het gerechtshof Amsterdam, waarin zitting hadden mr. C.N. Dalebout, mr. A.M. Koolen - Zwijnenburg en mr. D. Abels, in tegenwoordigheid van L. Muyselaar, griffier, en is uitgesproken op de openbare terechtzitting van dit gerechtshof van 3 maart 2022.



",Gerechtshof Amsterdam,2022-03-03,2022-03-07,23-002304-19,Uitspraak,,,Strafrecht,Hoger beroep,"
Art. 300 Sr. Terugwijzing HR. Mishandeling van 2 buurvrouwen. Bewijsoverwegingen. Beroep op psychische overmacht verworpen. Oplegging van gevangenisstraf gelijk aan voorarrest (3 dagen), gelet op tijdsverloop en persoonlijke omstandigheden.
","

Rechtspraak.nl

","Art. 300 Sr. Terugwijzing HR. Mishandeling van 2 buurvrouwen. Bewijsoverwegingen. Beroep op psychische overmacht verworpen. Oplegging van gevangenisstraf gelijk aan voorarrest (3 dagen), gelet op tijdsverloop en persoonlijke omstandigheden."
850,ECLI:NL:RBNNE:2022:650,,Rechtbank Noord-Nederland,2022-03-03,2022-03-07,C/18/211825 / JE RK 22-96,Uitspraak,,,Civiel recht; Personen- en familierecht,,,,No summary available
851,ECLI:NL:RBNHO:2022:1911,,Rechtbank Noord-Holland,2022-03-02,2022-03-07,C/15/325665 / FA RK 22/957,Uitspraak,,,Civiel recht; Personen- en familierecht,,,,No summary available
852,ECLI:NL:RBNHO:2022:1910,,Rechtbank Noord-Holland,2022-03-02,2022-03-07,C/15/325664 / FA RK 22/956,Uitspraak,,,Civiel recht; Personen- en familierecht,,,,No summary available
853,ECLI:NL:RBNHO:2022:1914,,Rechtbank Noord-Holland,2022-03-02,2022-03-07,C/15/325393 / FA RK 22/800,Uitspraak,,,Civiel recht; Personen- en familierecht,,,,No summary available
854,ECLI:NL:RBNNE:2022:649,,Rechtbank Noord-Nederland,2022-03-03,2022-03-07,C/18/211487 / JE RK 22-63,Uitspraak,,,Civiel recht; Personen- en familierecht,,,,No summary available
855,ECLI:NL:RBNHO:2022:1913,,Rechtbank Noord-Holland,2022-03-02,2022-03-07,C/15/325719 / FA RK 22/984,Uitspraak,,,Civiel recht; Personen- en familierecht,,,,No summary available
856,ECLI:NL:RBNHO:2022:1916,,Rechtbank Noord-Holland,2022-03-02,2022-03-07,C/15/325073 / FA RK 22/640,Uitspraak,,,Civiel recht; Personen- en familierecht,,,,No summary available
857,ECLI:NL:RBNHO:2022:1912,,Rechtbank Noord-Holland,2022-03-02,2022-03-07,C/15/325667 / FA RK 22/959,Uitspraak,,,Civiel recht; Personen- en familierecht,,,,No summary available
858,ECLI:NL:RBNHO:2022:1915,,Rechtbank Noord-Holland,2022-03-02,2022-03-07,C/15/325317 / FA RK 22/766,Uitspraak,,,Civiel recht; Personen- en familierecht,,,,No summary available
859,ECLI:NL:RBDHA:2022:1811,,Rechtbank Den Haag,2022-03-04,2022-03-07,AWB - 21 _ 1084,Uitspraak,,,Bestuursrecht; Vreemdelingenrecht,,,,No summary available
860,ECLI:NL:RBLIM:2022:1542,,Rechtbank Limburg,2022-03-07,2022-02-28,ROE - 21 _ 2677,Uitspraak,,,Bestuursrecht,,,,No summary available
861,ECLI:NL:RBLIM:2022:1540,,Rechtbank Limburg,2022-03-07,2022-02-28,ROE - 21 _ 2675,Uitspraak,,,Bestuursrecht,,,,No summary available
862,ECLI:NL:RBLIM:2022:1544,,Rechtbank Limburg,2022-03-07,2022-02-28,ROE - 21 _ 2661,Uitspraak,,,Bestuursrecht,,,,No summary available
863,ECLI:NL:RBROT:2022:1472,,Rechtbank Rotterdam,2022-03-07,2022-03-01,21/431,Uitspraak,,,Bestuursrecht; Belastingrecht,,,,No summary available
864,ECLI:NL:RBLIM:2022:1547,,Rechtbank Limburg,2022-03-07,2022-02-28,ROE - 21 _ 2666,Uitspraak,,,Bestuursrecht,,,,No summary available
865,ECLI:NL:RBLIM:2022:1545,,Rechtbank Limburg,2022-03-07,2022-02-28,ROE - 21 _ 2669,Uitspraak,,,Bestuursrecht,,,,No summary available
866,ECLI:NL:RBROT:2022:1473,,Rechtbank Rotterdam,2022-03-07,2022-03-01,21/179,Uitspraak,,,Bestuursrecht; Belastingrecht,,,,No summary available
867,ECLI:NL:RBROT:2022:1474,,Rechtbank Rotterdam,2022-03-07,2022-03-01,21/615,Uitspraak,,,Bestuursrecht; Belastingrecht,,,,No summary available
868,ECLI:NL:RBROT:2022:1552,,Rechtbank Rotterdam,2022-03-07,2022-03-02,ROT_21_772,Uitspraak,,,Bestuursrecht; Socialezekerheidsrecht,,,,No summary available
869,ECLI:NL:RBROT:2022:1555,,Rechtbank Rotterdam,2022-03-07,2022-03-02,ROT_20_6769,Uitspraak,,,Bestuursrecht; Socialezekerheidsrecht,,,,No summary available
870,ECLI:NL:RBROT:2022:1554,,Rechtbank Rotterdam,2022-03-07,2022-03-02,ROT_21_456,Uitspraak,,,Bestuursrecht; Socialezekerheidsrecht,,,,No summary available
871,ECLI:NL:RBGEL:2022:1147,,Rechtbank Gelderland,2022-03-07,2022-03-03,C/05/391273 / FA RK 21-2500,Uitspraak,,,Civiel recht; Personen- en familierecht,,,,No summary available
872,ECLI:NL:RBLIM:2022:1680,,Rechtbank Limburg,2022-03-07,2022-03-03,C/03/297280 / FA RK 21-3790,Uitspraak,,,Civiel recht; Personen- en familierecht,,,,No summary available
873,ECLI:NL:RBROT:2022:1556,,Rechtbank Rotterdam,2022-03-07,2022-03-02,ROT_21_36,Uitspraak,,,Bestuursrecht; Socialezekerheidsrecht,,,,No summary available
874,ECLI:NL:RBROT:2022:1641,"











vonnis
RECHTBANK ROTTERDAM


Team handel en haven




zaaknummer / rolnummer: C/10/617519 / HA ZA 21-387




Vonnis van 2 maart 2022




in de zaak van



de vennootschap naar buitenlands recht

DREAM BID LIMITED,
gevestigd te Dublin,
eiseres in conventie,
verweerster in reconventie,
advocaat mr. T.T. van Essen te Amsterdam,



tegen



de besloten vennootschap met beperkte aansprakelijkheid

DPDK B.V.,
gevestigd te Rotterdam,
gedaagde in conventie,
eiseres in reconventie,
advocaat mr. K. Dadi te Amsterdam.




Partijen zullen hierna Dream Bid  en DPDK genoemd worden.






1. De procedure

1.1.
Het verloop van de procedure blijkt uit:


het exploot van dagvaarding van 8 april 2021, met producties;


de conclusie van antwoord, tevens van eis in reconventie van 7 juli 2021, met producties; 


de brieven van deze rechtbank van 6 augustus 2021 en 3 november 2021 waarbij partijen zijn opgeroepen voor de mondelinge behandeling op 14 december 2021; 


de conclusie van antwoord in reconventie, tevens houdende akte aanvullende productie-47 van 14 december 2021;


de akte overlegging aanvullende productie-21 namens DPDK van 14 december 2021;


de akte overlegging productie-48 namens Dream Bid van 14 december 2021;


het proces-verbaal van de mondelinge behandeling van 14 december 2021 en de daarin genoemde spreekaantekeningen van partijen ten behoeve van de mondelinge behandeling; 


de e-mail van 27 december 2021 aan deze rechtbank namens beide partijen waarin zij de rechtbank meedelen dat zij geen schikking hebben bereikt en zij de rechtbank verzoeken om vonnis te wijzen. 





1.2.
Ten behoeve van de mondelinge behandeling op 14 december 2021 heeft Dream Bid op 13 december 2021 haar akte overlegging aanvullende productie-48 aan de rechtbank en DPDK toegezonden. Deze productie bevat een “Deed of Assignment tussen Investment Art International en Dream Bid Limited” van 13 december 2021. DPDK heeft tijdens de mondelinge behandeling bezwaar gemaakt tegen deze late indiening. Nadat de rechtbank haar gedurende een schorsing in de gelegenheid had gesteld de betreffende productie te bestuderen, heeft zij haar bezwaar ingetrokken. Productie-48 van Dream Bid maakt daarom deel uit van de processtukken.  



1.3.
Ten slotte is vonnis bepaald. 





2. De feiten
Partijen

2.1.
Dream Bid is een vennootschap naar Iers recht en is gevestigd en kantoorhoudend in Dublin (Ierland). DPDK is gevestigd en kantoorhoudend in Rotterdam en heeft blijkens haar uittreksel van de Kamer van Koophandel als activiteit het exploiteren van een software- en internet ontwikkelingsbedrijf. 



Het Platform 




2.2.
Begin 2017 heeft [naam 1] namens Investment Art International Limited (“IAI”), een vennootschap naar Iers recht, contact opgenomen met DPDK en aangegeven op zoek te zijn naar bedrijf dat een online veilingplatform kan ontwikkelen voor luxe producten (het “Platform”). 



De Overeenkomst 




2.3.
Op 9 januari 2017 heeft DPDK in dit kader een eerste offerte gestuurd aan IAI. Op 14 februari 2017 en 9 maart 2017 heeft zij twee workshops gegeven met betrekking tot het ontwikkelen van het Platform. Op 12 april 2017 heeft DPDK haar eindpresentatie gegeven en op 13 april 2017 heeft zij haar offerte voor de ontwikkeling van het Platform aan IAI toegezonden. De eindpresentatie is een bijlage bij deze offerte. IAI heeft de offerte van DPDK op 2 juni 2017 geaccepteerd en ondertekend (de “Overeenkomst”). De tekst van de Overeenkomst luidt, voor zover van belang, als volgt: 


“Date : 13 april 2017
Subject : Online Auction platform


1. CONTEXT

After we presented the UX setup and the designs for the new auction platform, as described and agreed on
during the workshops, we've setup an overall approach and quote for the development of the platform. This
document is an appendix on the presentation from April 12. Please find the presented approach and quote
below.


2. SCOPE

This quote entails:
A. Development of the responsive website
B. Development of the iOs app
C. Development of the content
We divided the project in 2 phases. In the first phase we will develop a great responsive website and a first
version of the iOs app. The second phase we add a lot off user experience and content to the website and
the app. OPTIONAL: To engage the visitors even more we will develop the Android version of the app and
the push notifications in the third phase.
A. The website / Platform
During 3 sprints we will develop the website. This website will contain:

- Drupal set-up;
-CMS set-up (roles & rights);
- Responsive website;

-Brand: structure and implementation;
-Auction: structure, presentation & bidding system;

- Registration & Login;
- Payment: flow and implementation;
-A one-page setup;
- Multilingual app;
- Profile Page;
- FAQ: structure and CMS;
- Newsletter subscription;
- Contact: page & form.


B. The iOs app
During the 4th sprint we will develop the iOs app. This app contains the same features as the website. We
choose to develop a hybrid solutions in Cordova.



C. Content
To extend the user experience we will add content after we developed the basic product. This new platform
will contain:
-Animations to describe how the platform works;
-Brand story;
-Additional motion.



OPTIONAL:
D. Android app
In addition to the website and the iOs app we will develop the Android app in order to reach an even larger
audience. This android app will contain all the features as described for the website and the iOs app.


3. DELIVERABLES

A. A responsive website.
B. An iOs app.
C. Animation video(s).
D. A video of the brand story.
*These deliverables have been defined based on the user stories described in the user story document.


4. PLANNING

We will work according the agile/scrum method. This means we work in sprints. Every sprint will take 2-3
weeks. After confirmation on the budget we will deliver a detailed planning.


5. BUDGET

€ 95.000,00 website & app
€12.155,00 -/- workshop investment DPDK
€ 82.845,00
€ 7.500,00 finalising brand book
€ 30.000,00 additional features and animations
Hosting, maintenance and support is quoted in an additional offer.
Optional:
€ 5.000,00 pre-test conducted by Little Alice


6. OUT OF SCOPE

• Requirements and/or deliverables not specified within this quote
• Implementation, maintenance, dashboard and monitoring of the payment flow.
• Android App.


7. INVOICING AND PAYMENT TERMS

Invoicing will take place in six terms, at the beginning of each sprint. The final part will be invoiced after
acceptation of the final product. DPDK's payment terms are 21 days.
* If the assignment for product development of both the platform and the app will be provided to DPDK (with
a minimum of € 90.000,00 ex. VAT) the investment for the workshops (€12.155,00 ex. VAT) will be settled
pro rata over the development invoices.
(…)”.




2.4.
De Overeenkomst bepaalt dat de ontwikkeling van het Platform in twee fases zal plaatsvinden. In fase 1 (sub A en B) wordt een ‘great responsive website’ ontwikkeld en een eerste versie van de app. In de fase 2 (sub C) wordt ‘user content’ toegevoegd aan de website en de app. De ontwikkeling van het Platform geschiedt volgens de ‘agile/scrum method’ en DPDK zal in zes termijnen, bij de start van elke ‘sprint’, factureren. In dit kader zijn in de periode van juni 2017 tot en met december 2017 door DPDK zes facturen van ieder € 20.307,50 (totaal € 120.845,00) aan IAI gestuurd. Deze facturen zijn voldaan. 



2.5.

Op 30 juli 2017 heeft DPDK IAI twee offertes gestuurd, één voor ‘hosting, maintenance en support’ van € 17.950,00 en één voor een ‘additional bidding system’ van 
€ 4.400,00. Beide hierop betrekking hebbende facturen zijn voldaan.




Oprichting Dream Bid  




2.6.
In oktober 2017 wordt Dream Bid opgericht. 



2.7.
Begin september 2018 vindt een eerste deeloplevering van het Platform plaats. Medio oktober 2018 bericht [naam 1] DPDK dat het Platform niet goed functioneert. 



2.8.

Op 18 december 2018 heeft DPDK Dream Bid een offerte gestuurd voor ‘maintenance and support and for one additional sprint to launch the platform’ van 
€ 25.200,00. De offerte vermeldt 1 februari 2019 als de ‘Go live version of the platform’ en daarnaast dat DPDK een ‘Service level Agreement’ (“SLA”) zal opstellen voor het onderhoud van het Platform. De op deze offerte betrekking hebbende factuur is voldaan. 




2.9.
In februari 2019 heeft geen Go live lancering van het Platform plaatsgevonden. Door DPDK worden extra werkzaamheden aan het Platform uitgevoerd en zij stuurt hiervoor gedurende de periode van januari 2019 tot en met augustus 2019 diverse facturen aan Dream Bid. Deze facturen zijn voldaan. 



Contractsovername Dream Bid   




2.10.
Bij e-mail van 20 mei 2019 bericht [naam 1] DPDK over een gewenste contractsovername met betrekking tot de Overeenkomst. De e-mail luidt, voor zover thans van belang, als volgt. (De reactie van DPDK is in de mail opgenomen (achter “-›”)).


“We have to change a contract Between DPDK and IAI, to Dream Bid Ltd. to show to the revenues that the entire Website Platform (IP and code (idea and functionality of the website)) has been developed for X cost for Dream Bid Ltd and that Dream Bid Ltd now owns the code, IP and website platform.




I don't know if you have something standard already in place or I should ask to have one from them. -› We don't have something like this in place, would be very helpful to ask your lawyers to share an example”.
(…)



“Proof of trading the attached offer letter and quotations shows the GO LIVE sprint fee paid of €10k and the ongoing monthly maintenance fee of €4,200, charged by DPKD to IAI -please ask DPDK to remove IAI and change it to Dream Bid Ltd on the 'offer letter' and quotations (note these are not legal contracts and DPKD should be able to change these -these could be sufficient for Revenue as proof of costs involved in a website development) -› The mentioned contracts are already addressed and approved by Dream Bid Ltd. Do you want me to change all the contracts/offers we signed to change to Dream Bid Ltd or is the contract you request in the first point sufficient for all contracts?”. 




Go live lancering




2.11.
Begin 2020 overleggen Dream Bid en DPDK over een nieuwe datum voor de Go live lancering van het Platform. Op 17 maart 2020 stuurt DPDK Dream Bid een offerte voor een aantal wijzigingen van het Platform en een offerte voor een Go live sprint. Dream Bid heeft beide bijhorende facturen van 26 maart 2020 van ieder € 11.520,00 voldaan. De laatste  offerte vermeldt: “After these changes have been applied we need to run a full test on the platform and optimise where necessary. Once approved the platform can go live”. 



2.12.
Als gevolg van een uitstel vindt de test van het Platform, de ‘Go live sprint’, plaats in juli 2020. Bij e-mail van 7 juli 2020 informeert Dream Bid DPDK over een aantal gebreken die tijdens het testen naar voren zijn gekomen, waaronder toegangs- en registratieproblemen voor de gebruikers. Dream Bid schrijft dat de test moest stoppen bij 50 gebruikers omdat het Platform dit aantal niet aankon. Bij e-mail van 8 juli 2020 reageert DPDK dat een en ander haar volle aandacht heeft en dat de Go Live gepland staat voor 31 augustus 2020 en de Go live sprint voor 3 augustus 2020. 



2.13.
Als gevolg van een nieuw uitstel wordt de Go live uitgesteld naar 13 oktober 2020. Op de vraag van Dream Bid naar het aantal gebruikers dat gebruik kan maken van het Platform, reageert DPDK op 22 september 2020 per e-mail (reactie DPDK achter: “-›”): 


“Testing:
• Can you let us know how many users can the platform manage?
• -› I will check with the team tomorrow
Thanks this is very important actually! . -› We tested this earlier and at that point we were able to handle a load of 1200 - 1500 people bidding on an auctions at the same time. Should be enough for the upcoming months and we will re-test this again next week”. 




2.14.
Op de vraag van Dream Bid wat er gebeurt als het Platform ‘crashes or goes down’ antwoordt DPDK in dezelfde mail (reactie achter: “-›”): 


“What happens if the platform crashes or goes down? How does it works?
• -› We described most of the procedure in our SLA
( [bestandsnaam]
 ). Shall we go through that once more on Thursday?
OK -› I've updated the SLA to a final version. Please share me your thoughts on how this covers this question. Last week we agreed on setting the auctions to end noon / 12.00pm so we can deliver you the right support during office hours”.




2.15.
Op 13 oktober 2020 heeft de Go live lancering van het Platform plaatsgevonden. Naar aanleiding hiervan heeft Dream Bid een aantal klachten geuit over onder andere de toegankelijkheid van de website, het niet kunnen verzilveren van vouchers en heeft zij aangegeven dat de extra-tijd functionaliteit niet werkte. Deze functionaliteit moest de eindbieders nog de gelegenheid geven tegen elkaar op te bieden. 



DPDK: twee opties 




2.16.
Bij e-mail van 13 november 2020 reageert DPDK richting [naam 4], de aandeelhouder en investeerder van Dream Bid, op de klachten van Dream Bid naar aanleiding van de Go live lancering van 13 oktober 2020. DPDK stelt twee opties voor. Optie 1 bevat een voorstel tot een ‘complete rebuild’ van het Platform. Dit kost ongeveer vier maanden tijd en vergt een extra investering van ‘circa €130k’. DPDK schrijft dat de huidige architectuur van het Platform als gevolg van alle door Dream Bid gewenste wijzigingen niet meer geschikt om het biedingsproces zoals zich dat heeft ontwikkeld te ondersteunen. Ingeval Dream Bid onvoldoende vertrouwen heeft in de verdere samenwerking en niet verder wil investeren in de voorgestelde rebuild, bevat optie 2 een voorstel om uit elkaar te gaan, waarbij afspraken gemaakt moeten worden over de ‘compensation to the transfer code and granting of full discharge’. 



2.17.
Bij e-mail van 18 november 2020 schrijft DPDK Dream Bid dat zij bereid is om aan het verzoek van Dream Bid om de ‘source code’ (broncode) aan haar ter beschikking te stellen, maar dat DPDK en Dream Bid elkaar daarbij in het kader van een ‘settlement agreement’ ook ‘full discharge’ moeten verlenen. 



SLA




2.18.
Op 14 december 2020 tekent [naam 1] de SLA met DPDK. 



2.19.
Bij e-mail van 20 januari 2021 verzoekt Dream Bid DPDK om de overdracht van de domeinnaam en het DNS (‘Domain Name System’). Bij e-mail van 21 januari 2021 reageert DPDK hierop dat zij nog geen reactie heeft gehad op haar e-mail van 18 november 2020 en dat zij niet weet of Dream Bid voor een ‘rebuild’ kiest of voor ‘ending our partnership’. Ook schrijft DPDK in die e-mail dat Dream Bid in verzuim is met de betaling van een aantal facturen en dat DPDK daarom bevoegd is haar werkzaamheden op te schorten. 



Sommatie Dream Bid  




2.20.
Bij brief van 26 januari 2021 bericht (de advocaat van) Dream Bid DPDK dat DPDK ernstig is tekortgeschoten in de nakoming van haar verplichtingen onder de Overeenkomst en dat door haar op 18 november 2020 voorgestelde twee opties voor Dream Bid onacceptabel zijn. Dream Bid schrijft dat zij niet op de hoogte was van nog openstaande facturen en dat zij die, na toezending ervan door DPDK, alsnog heeft voldaan. Dream Bid sommeert DPDK om (i) de Overeenkomst uiterlijk op 23 februari 2021 alsnog correct na te komen en om kosteloos de gebreken in het Platform, zoals omschreven in haar brief, te herstellen en op te leveren voor een acceptatietest. DPDK wordt gesommeerd om uiterlijk op 2 februari 2021 aan te geven of zij aan deze sommatie zal voldoen. Daarnaast sommeert Dream Bid DPDK om uiterlijk op 2 februari 2021 (ii) het DNS en de domeinnaam aan Dream Bid  te hebben overgedragen en (iii) om een complete datadump van de volledige database van het Platform in sql.format aan Dream Bid te hebben verstrekt. Volgens Dream Bid heeft zij door de tekortkomingen van DPDK schade geleden en bedraagt die schade in ieder geval € 200.000,00. Indien DPDK gehoor geeft aan de sommaties is Dream Bid bereid € 100.000,00 te accepteren in plaats van vergoeding van haar totale schade. Dream Bid sommeert DPDK om (iv) uiterlijk op 2 februari 2021 € 100.000,00 aan Dream Bid te hebben voldaan. 



2.21.
DPDK heeft geen gehoor gegeven aan de sommaties. Overleg tussen (de advocaten van) Dream Bid en DPDK heeft niet tot een oplossing geleid. 



Beslaglegging Dream Bid  




2.22.
Op 26 maart 2021 heeft Dream Bid op basis van een daartoe door haar op 25 maart 2021 verkregen verlof, ten laste van DPDK conservatoir derdenbeslag gelegd op gelden en vorderingen van DPDK. Het bedrag waarvoor verlof is verleend is € 200.000,00. 





3. Het geschil


in conventie


Dream Bid  



3.1.
Dream Bid  vordert in conventie, na eisvermindering, bij vonnis, voor zover mogelijk uitvoerbaar bij voorraad, 
(i) te verklaren voor recht dat DPDK in verzuim is ten aanzien van haar verplichtingen op grond van de Overeenkomst en SLA en/of dat DPDK jegens Dream Bid toerekenbaar tekort is geschoten in de nakoming van haar verplichtingen uit de Overeenkomst en de SLA;

(ii) de Overeenkomst en de SLA te ontbinden als gevolg van het verzuim en/of de toerekenbare tekortkoming in de nakoming hiervan door DPDK;
(iii) te bevelen dat DPDK binnen drie (3) dagen na het in deze te wijzen vonnis de domeinnaam www.dream.bid overdraagt aan Dream Bid en daartoe alle noodzakelijke medewerking zal verlenen op straffe van een dwangsom van € 1.000,00 per dag dat DPDK niet of niet volledig aan dit bevel heeft voldaan;
(iv) te bevelen dat DPDK binnen drie (3) dagen na het in deze te wijzen vonnis een kopie van de volledige database uit het Platform in sql.formaat aan Dream Bid verstrekt en daartoe alle noodzakelijke medewerking zal verlenen op straffe van een dwangsom van € 1.000,00 per dag dat DPDK niet of niet volledig aan dit bevel heeft voldaan;

(v) DPDK te veroordelen om aan Dream Bid te vergoeden een bedrag van € 212.681,11, althans een vergoeding door uw rechtbank in goede justitie te bepalen, vermeerderd met de wettelijke rente vanaf de dag van verschuldigdheid te weten 13 november 2020, subsidiair 2 februari 2021, meer subsidiair 23 februari 2021 en nog meer subsidiair de datum van de dagvaarding, althans een door de rechtbank in goede justitie te bepalen datum, tot aan de dag waarop het bedrag volledig is betaald;

(vi) DPDK te veroordelen om aan Dream Bid te vergoeden een bedrag van € 557.381,99 aan schade, althans een vergoeding door de rechtbank in goede justitie te bepalen, vermeerderd met de wettelijke rente vanaf de dag van verschuldigdheid te weten 13 november 2020, subsidiair 2 februari 2021, meer subsidiair 23 februari 2021 en nog meer subsidiair de datum van de dagvaarding, althans een door de rechtbank in goede justitie te bepalen datum, tot aan de dag waarop het bedrag volledig is betaald;
(vii) DPDK te veroordelen om aan Dream Bid te vergoeden een bedrag van € 3.400,00 aan buitengerechtelijke incassokosten, althans een vergoeding door de rechtbank in goede justitie te bepalen, vermeerderd met de wettelijke rente vanaf 26 januari 2021, subsidiair de datum van de dagvaarding, althans een door de rechtbank in goede justitie te bepalen datum, tot aan de dag waarop het bedrag volledig is betaald;
(viii) DPDK te veroordelen in de kosten voor het conservatoire derdenbeslag, te vermeerderen met de wettelijke rente vanaf de datum waarop het eerste beslag is gelegd namelijk 26 maart 2021 en subsidiair de datum van de dagvaarding, althans een door de rechtbank in goede justitie te bepalen datum, tot aan de dag waarop het bedrag volledig is betaald;
(ix) DPDK te veroordelen in de proceskosten, waaronder vast recht en het salaris van de advocaat, te vermeerderen met de wettelijke rente vanaf de datum van de dagvaarding, althans een door de rechtbank in goede justitie te bepalen datum, tot aan de dag waarop het bedrag volledig is betaald, alsmede om DPDK te veroordelen in de nakosten.



3.1.1.
Aan haar vorderingen legt Dream Bid het volgende ten grondslag. De Overeenkomst is aanvankelijk gesloten tussen IAI en DPDK, maar Dream Bid is op een later moment, met terugwerkende kracht, de contractspartij van DPDK geworden. Dream Bid verwijst hiervoor naar de akte tussen IAI en Dream Bid van 13 december 2021 (‘Deed of assignment’) en de emailwisseling tussen Dream Bid en DPDK van 20 mei 2019 waaruit de instemming van DPDK met de contractsovername blijkt. DPDK is toerekenbaar tekortgeschoten in de nakoming van haar verplichtingen onder de Overeenkomst omdat zij ondanks betaling van ruim € 200.000,00, na vier jaar geen werkend Platform heeft opgeleverd. Fase 1, de ‘great responsive website’ en de iOs-app, is niet opgeleverd en fase 2 (‘content’) is in het geheel niet uitgevoerd. DPDK heeft daarnaast in strijd gehandeld met haar bijzondere zorgplicht als professioneel leverancier.



3.1.2.
DPDK is primair vanaf 13 november 2020 in verzuim omdat Dream Bid uit de uitlatingen van DPDK van destijds heeft mogen afleiden dat zij niet alsnog correct zou nakomen. Subsidiair is DPDK in verzuim vanaf 2 februari 2021, althans 23 februari 2021, de data waarop de door de (de advocaat van) Dream Bid gestelde nakomingstermijnen in zijn brief van 26 januari 2021 zijn verstreken. Vanwege de tekortkoming van DPDK en haar verzuim vordert Dream Bid de ontbinding van de Overeenkomst en de SLA. De SLA vormt een onverbrekelijk deel van de Overeenkomst en deelt haar lot. Als gevolg van de ontbinding ontstaan ongedaanmakingsverbintenissen (ex art. 6:271 BW) en moet DPDK de door Dream Bid betaalde facturen ad € 212.681,11 terugbetalen vermeerderd met de wettelijke rente ex artikel 6:119 BW vanaf de datum van het verzuim. Ook moet DPDK de domeinnaam en de database van het Platform (terug) overdragen aan Dream Bid op last van een dwangsom. Naast de ontbinding vordert Dream Bid ook schadevergoeding van DPDK vanwege de tekortkoming van € 557.381,99. Dit bedrag bestaat uit (i) € 209.239,40 aan exploitatiekosten van het Platform en (ii) € 79.395,59 aan kosten voor het opnieuw ontwikkelen van een veilingplatform door een derde. Deze laatste post bedroeg aanvankelijk € 130.000,00, maar is ter gelegenheid van de mondelinge behandeling door Dream Bid verlaagd. Dream Bid vordert daarnaast ten titel van aanvullende schadevergoeding ook (iii) € 268.747,00 aan gemiste inkomsten vanaf 13 oktober 2020. Tot slot vordert Dream Bid op basis van artikel 6:96 lid 2 sub c BW vergoeding van de door haar gemaakte buitengerechtelijke kosten van € 3.400,00 en op basis van artikel 706 Rv vergoeding van de door haar gemaakte kosten voor het conservatoir derdenbeslag van 26 maart 2021.  



DPDK 





3.2.
De conclusie van DPDK in conventie strekt tot niet ontvankelijk verklaring van Dream Bid, althans tot afwijzing van haar vorderingen, met veroordeling van Dream Bid in de kosten van het geding in conventie. Allereerst stelt DPDK dat niet Dream Bid, maar IAI haar contractspartij is bij de Overeenkomst omdat van een rechtsgeldige contractsovername ex artikel 6:159 BW door Dream Bid geen sprake is geweest. DPDK heeft niet ingestemd met een contractsovername door Dream Bid en evenmin met de door Dream Bid gestelde terugwerkende kracht. DPDK betwist bovendien dat [naam 2] bevoegd was om in de e-mail van 20 mei 2019 namens DPDK instemming te verlenen met de gestelde contractsovername. Ook betwist DPDK de authenticiteit van de akte en stellig de echtheid van de handtekeningen daarop. Tot slot gaat Dream Bid ten onrechte voorbij aan de eventuele internationaalrechtelijke aspecten ter zake de contractsoverneming nu sprake is van twee Ierse en één Nederlandse vennootschap en een rechtskeuze voor de contractsovername ontbreekt. Omdat geen sprake is van een contractsovername, is Dream Bid niet ontvankelijk in haar vorderingen. Na de oprichting van Dream Bid zijn door Dream Bid afgebakende incidentele opdrachten aan DPDK verstrekt, maar die staan los van de Overeenkomst. 


3.2.1.
Daarnaast betwist DPDK dat zij toerekenbaar tekort is geschoten onder de Overeenkomst en onder de nadien afzonderlijk met Dream Bid overeengekomen opdrachten. Dream Bid heeft bovendien niet duidelijk gemaakt in welke specifieke verbintenissen DPDK zou zijn tekortgeschoten. Dat geldt ook voor de SLA. DPDK wijst erop dat partijen bij de ontwikkeling van het veilingplatform hebben gewerkt met de agile/scrum-methode op basis waarvan de op te leveren functionaliteit niet op voorhand vaststaat. Bij deze methode is het (juist) de bedoeling dat de functionaliteit tijdens het ontwikkeltraject wijzigt. Dat sprake is geweest van een lang en moeizaam traject, komt omdat Dream Bid niet goed wist wat zij wilde en zij tegen de adviezen van DPDK in, bewust risico’s nam, bijvoorbeeld bij het vinden van een payment-provider. Naar aanleiding van de gewijzigde wensen van Dream Bid, heeft DPDK bovendien elke keer nieuwe offertes opgesteld die vervolgens door Dream Bid zijn geaccepteerd. DPDK heeft ook niet in strijd met haar zorgplicht gehandeld. Dream Bid heeft het werk begin september 2018 na oplevering bovendien geaccepteerd en DPDK decharge verleend. 



3.2.2.
In het kader van haar betwisting van de tekortkoming en de door Dream Bid gestelde schade, beroept DPDK zich ook op haar algemene voorwaarden. Wat betreft de omvang van de schade stelt DPDK dat deze in ieder geval vanaf 13 november 2020 niet geheel aan DPDK kan worden toegerekend omdat zij Dream Bid toen de keuze heeft gegeven tussen (i) een complete ‘rebuild’ van de veilingsite of (ii) een afscheid van elkaar (met een vrijwaring voor DPDK). Dream Bid heeft toen geen keuze gemaakt. Er is bovendien sprake van eigen schuld (ex art. 6:101 BW) aan de kant van Dream Bid. Gezien de aard en de omvang van de aan haar toe te rekenen omstandigheden moet de schade volledig aan haar te worden toegerekend. 



in reconventie


DPDK 





3.3.

DPDK vordert in reconventie, bij vonnis, voor zover mogelijk uitvoerbaar bij voorraad, 
(i) Dream Bid primair te veroordelen tot betaling aan DPDK een bedrag ad € 79.395,29, te vermeerderen met de wettelijke handelsrente daarover vanaf de dag waarop Dream Bid in verzuim is komen te verkeren, zijnde 27 juli 2021, althans vanaf de dag van deze conclusie, althans vanaf twee dagen na betekening van het in dezen te wijzen vonnis, tot aan de dag der algehele voldoening;
(ii) Dream Bid - in aanvulling op het onder (i) van het petitum gevorderde en voor zover de rechtbank van mening is dat Investment Art International haar rechten en plichten uit hoofde van haar rechtsverhouding met DPDK rechtsgeldig heeft overgedragen aan Dream Bid - primair te veroordelen tot betaling aan DPDK een bedrag ad € 463.222,82, te vermeerderen met de wettelijke handelsrente daarover vanaf de dag waarop Dream Bid in verzuim is komen te verkeren, zijnde 27 juli 2021, althans vanaf de dag van deze conclusie, althans vanaf twee dagen na betekening van het in dezen te wijzen vonnis, tot aan de dag der algehele voldoening;
(iii) Dream Bid subsidiair te veroordelen tot betaling aan DPDK van een door de rechtbank in goede justitie te bepalen bedrag aan redelijk loon ex art. 7:405 lid 2 BW, te vermeerderen met de wettelijke handelsrente daarover vanaf de dag waarop Dream Bid in verzuim is komen te verkeren, zijnde vanaf de dag van deze conclusie, althans vanaf twee dagen na betekening van het in dezen te wijzen vonnis, tot aan de dag der algehele voldoening;
(iv) veroordeling van Dream Bid in de kosten van het geding.



3.3.1.
Aan haar vorderingen legt DPDK ten grondslag dat Dream Bid haar nog een vergoeding verschuldigd is voor de door haar geïnvesteerde uren in het Platform. In afwachting van een minnelijke regeling had DPDK die kosten nog niet in rekening gebracht, maar zij doet dat nu wel in reconventie omdat Dream Bid de onderhavige bodemprocedure is gestart. Het betreft in totaal een bedrag van € 542.618,11, bestaande uit € 79.395,29 aan kosten voor door Dream Bid opgedragen werkzaamheden en € 463.222,82 aan kosten voor door IAI opgedragen werkzaamheden. Dit laatste bedrag wordt door DPDK voorwaardelijk gevorderd, namelijk onder de voorwaarde dat Dream Bid als gevolg van de contractsovername de contractspositie van IAI onder de Overeenkomst met DPDK heeft overgenomen. DPDK heeft de onderliggende facturen in reconventie in het geding gebracht. Wat de grondslag van de aansprakelijkheid betreft, beroept DPDK zich op haar algemene voorwaarden. Zij stelt dat op de Overeenkomst met IAI en op al haar offertes en facturen, ook op die later aan Dream Bid zijn gestuurd, een verwijzing naar haar algemene voorwaarden staat en dat deze te raadplegen waren via een hyperlink. Zij stelt dat deze verwijzing voldoende is en dat IAI en later ook Dream Bid, de toepasselijk ervan hebben aanvaard. Daarnaast beroept DPDK zich ook op artikel 7:405 BW als grondslag voor haar vordering in reconventie op basis waarvan een opdrachtnemer recht heeft op een (redelijk) loon. 



Dream Bid  




3.3.2.
De conclusie van Dream Bid in reconventie strekt tot afwijzing van de (voorwaardelijke) vorderingen van DPDK bij vonnis, zoveel mogelijk uitvoerbaar bij voorraad met veroordeling van DPDK in de kosten van het geding, inclusief de nakosten. Volgens Dream Bid bestaat er geen grond op basis waarvan zij gehouden is de door DPDK bij reconventie overgelegde facturen te voldoen. Zij heeft de betreffende facturen voordien nooit ontvangen. De verschuldigdheid kan niet worden gebaseerd op de algemene voorwaarden van DPDK omdat die niet van toepassing zijn. Als aangenomen moet worden dat de algemene voorwaarden van toepassing zijn, dan bieden zij geen grondslag voor de gestelde aansprakelijkheid van Dream Bid omdat DPDK zelf is tekortgeschoten in de uitvoering van de Overeenkomst. Dream Bid betwist ook dat anderszins overeengekomen zou zijn dat DPDK nog onbetaalde uren mocht declareren. Artikel 7:405 BW biedt hiervoor evenmin een grondslag omdat Dream Bid al een aanzienlijk bedrag heeft betaald en DPDK is tekortgeschoten. De vordering van DPDK is in dat licht ook volstrekt onredelijk, aldus Dream Bid. 




3.4.
Op deze en de overige stellingen van partijen in conventie en reconventie wordt hierna, voor zover van belang, nader ingegaan. 





4. De beoordeling


in conventie


Bevoegdheid rechtbank en toepasselijk recht



4.1.
Dit betreft een internationale zaak. Ter zitting hebben beide partijen desgevraagd uitdrukkelijk verklaard in te stemmen met de bevoegdheid van de Rechtbank Rotterdam en de toepasselijkheid van Nederlands recht ter zake het onderhavige geschil. Op grond van het voorgaande oordeelt de rechtbank dat zij bevoegd is van het geschil kennis te nemen en dat hierop Nederlands recht van toepassing is. 



4.2.
Een belangrijke vraag die partijen verdeeld houdt en als eerste beoordeeld moet worden, is of Dream Bid partij is bij de Overeenkomst. Dream Bid stelt partij te zijn bij de Overeenkomst en baseert haar vorderingen primair op een tekortschieten van DPDK van haar verbintenissen onder de Overeenkomst. DPDK heeft gemotiveerd betwist dat Dream Bid partij is (geworden) bij de Overeenkomst. De rechtbank zal daarom eerst de vraag beantwoorden of Dream Bid partij is bij de Overeenkomst. 



Contractsovername 




4.3.
Nadat DPDK ter gelegenheid van de mondelinge behandeling van 14 december 2021 werd geconfronteerd met de ‘Deed of assignment’ tussen IAI en Dream Bid van 13 december 2021, heeft zij ter zitting in het kader van haar betwisting van de door Dream Bid gestelde contractsovername, ook op mogelijke internationaalrechterlijke aspecten van de contractsovername gewezen. Naar het oordeel van de rechtbank kan daarom niet worden aangenomen dat de door partijen ter gelegenheid van de mondelinge behandeling gemaakte forum- en rechtskeuze (zoals hiervoor onder 4.1 opgenomen) ook hierop betrekking heeft, zodat de rechtbank hierop eerst afzonderlijk zal ingaan. 



4.4.
Wat betreft de bevoegdheid van deze rechtbank geldt dat gelet op de vestigingsplaats van DPDK, Rotterdam, de Nederlandse rechter rechtsmacht heeft en deze rechtbank bevoegd is om kennis te nemen van het geschil (art. 4 lid 1 Brussel I bis-Vo en art. 99 lid 1 Rv). Wat betreft het toepasselijk recht op de gestelde contractsovername geldt dat tussen partijen vast staat dat er geen rechtskeuze is gemaakt voor de contractsovername. Dit betekent dat het toepasselijk recht op de contractsovername aan de hand van artikel 4 Rome I (Verordening (EG) nr. 593/2008) moet worden bepaald en dat men in eerste instantie uitkomt bij het recht van het land waar de kenmerkende prestant zijn gewone verblijfplaats heeft (art. 4 lid 2 Rome I). Bij contractsoverneming zal de overdragende partij, IAI, analogisch aan de verkoop van een vordering, als kenmerkende prestant kunnen worden beschouwd. Naar het oordeel van de rechtbank is een contractsovername over het algemeen echter meer verbonden met het rechtsstelsel dat de contractuele verhouding, in casu de Overeenkomst, beheerst en verdient een accessoire aanknoping hierbij de voorkeur. Het hierop toepasselijk recht is voor alle partijen, met name ook voor de passieve partij bij de contractsovername, in casu DPDK, goed voorzienbaar (vgl. Asser/Kramer & Verhagen 10-III 2022/713). Omdat partijen in de Overeenkomst geen rechtskeuze hebben gemaakt, moet het toepasselijk recht op de Overeenkomst worden bepaald aan de hand van artikel 4 Rome I. Omdat in het onderhavige geval sprake is van een overeenkomst inzake dienstverlening, is daarop het recht van toepassing van het land waar de dienstverlener, in casu DPDK, zijn gewone verblijfplaats heeft (art. 4 lid 1 sub b Rome I). Dit betekent dat op de Overeenkomst Nederlands recht van toepassing is en geldt dit ingevolge het voorgaande ook voor de door Dream Bid gestelde contractsovername. 



4.5.
Artikel 6:159 lid 1 BW bepaalt dat een partij bij een overeenkomst haar rechtsverhouding tot de wederpartij met medewerking van deze laatste kan overdragen bij een tussen haar en de derde opgemaakte akte. Contractsoverneming is daarmee een drie-partijenovereenkomst. Voor de overeenkomst tussen de overdragende partij, in casu IAI, en de overnemende partij, in casu Dream Bid, is een akte vereist. De derde, in casu DPDK, kan haar medewerking vormvrij verlenen, hetzij vooraf, hetzij achteraf. Zonder akte of medewerking is de contractsoverneming nietig. Wat betreft het tijdstip van de totstandkoming van de contractsoverneming geldt dat deze jegens alle drie op hetzelfde tijdstip tot stand komt. Dat is hetzij op het moment waarop de medewerking door de wederpartij (DPDK) achteraf wordt verleend, hetzij - ingeval de wederpartij (DPDK) haar toestemming bij voorbaat heeft verleend - op het moment waarop de overdragende partij (IAI) en de overnemende partij (Dream Bid) de wederpartij (DPDK) hiervan schriftelijk op de hoogte hebben gebracht. 



4.6.
Tussen partijen is niet in geschil dat de Overeenkomst in juni 2017 tot stand is gekomen tussen IAI en DPDK en dat Dream Bid pas daarna, in oktober 2017, is opgericht. In het kader van de door haar gestelde contractsovername beroept Dream Bid zich op de akte tussen IAI en haarzelf van 13 december 2021 en de daarin opgenomen terugwerkende kracht van de contractsoverneming door Dream Bid vanaf 1 juni 2017. Wat betreft de vereiste instemming van DPDK met de contractsovername, verwijst Dream Bid in de eerste plaats naar de eerdere e-mailwisseling van 20 mei 2019 (zie hiervoor sub 2.10). DPDK heeft betwist dat zij in mei 2019 of nadien heeft ingestemd met de contractsovername door Dream Bid en erop gewezen dat er in mei 2019 nog geen akte bestond tussen IAI en Dream Bid. DPDK is pas op 13 december 2021 met de akte en met de daarin opgenomen terugwerkende kracht bekend geworden. Dit betekent volgens DPDK dat als in mei 2019 al sprake zou zijn geweest van haar instemming met de contractsovername, die instemming in ieder geval niet zag op de in de akte van 13 december 2021 opgenomen terugwerkende kracht tot 1 juni 2017. 



4.7.
De rechtbank overweegt dat uit de e-mailwisseling van 20 mei 2019 niet volgt dat DPDK heeft ingestemd met de door Dream Bid gestelde contractsoverneming. Uit de e-mail kan weliswaar de wens van Dream Bid worden afgeleid dat zij contractspartij wilde worden bij de Overeenkomst, maar van een instemming daarmee van DPDK blijkt niet. Dat DPDK in de e-mail reageert dat zij niet beschikt over een standaarddocument en dat het haar daarom nuttig lijkt als de advocaten van Dream Bid een voorbeeld daarvan willen delen, is voor de benodigde instemming onvoldoende. Hetzelfde geldt voor de in diezelfde e-mailwisseling opgenomen passage waarin DPDK vraagt of alle contracten gewijzigd moeten worden of alleen het contract tussen IAI en DPDK. In de e-mailwisseling wordt gesproken over een standaarddocument en door DPDK een vraag gesteld welke contracten het zou betreffen. Dat er toen een standaarddocument is gedeeld en is aangeven welke contracten het precies betrof, is niet gesteld of gebleken. Van een instemming van DPDK met een contractsovername blijkt dan ook niet, laat staan van een instemming van DPDK met een contractsovername in december 2021, ruim tweeënhalf jaar later met bovendien terugwerkende kracht tot 1 juni 2017. De door Dream Bid en IAI voorgestane terugwerkende kracht blijkt ook pas uit hun akte van 13 december 2021 en daarmee was DPDK in mei 2019 nog niet bekend. 



4.8.
Dat Dream Bid de aan haar gerichte facturen van DPDK heeft voldaan, leidt evenmin tot de conclusie dat DPDK heeft ingestemd met de contractsovername door Dream Bid. DPDK heeft in dit kader immers gesteld dat sprake is geweest van losse incidentele opdrachten van Dream Bid en dat zij daarom facturen aan Dream Bid heeft gericht die Dream Bid vervolgens ook heeft voldaan. Dat Dream Bid onbetwist heeft gesteld dat DPDK en zij partij zijn bij de SLA - die door Dream Bid in december 2020 is getekend - en dat de SLA aan het slot vermeldt dat de SLA onverbrekelijk is verbonden met de “Master Service Agreement between Dream bid and DPDK”, maakt het voorgaande niet anders. Hieruit kan evenmin een instemming van DPDK worden afgeleid met de door Dream Bid gestelde contractsovername in december 2021 en evenmin met de toen door IAI en Dream Bid gewenste terugwerkende kracht ervan tot 1 juni 2017. 



4.9.
In het kader van het voorgaande overweegt de rechtbank dat omdat DPDK als gevolg van een contractsovername met een nieuwe contractspartij wordt geconfronteerd die geheel in de rechten en plichten treedt van IAI, het voor haar van belang is te weten onder welke voorwaarden de contractsovername wordt voorgesteld, bijvoorbeeld ten aanzien van een eventuele terugwerkende kracht, voordat zij daarmee instemt. De in dit kader door artikel 6:159 BW vereiste akte tussen IAI en DPDK dient ook de rechtszekerheid en daarmee tevens de rechtspositie van DPDK. Dream Bid heeft er dan ook niet veronderstellenderwijs van uit mogen gaan dat DPDK met de contractsovername akkoord zou zijn (vgl. HR 5 maart 2004, ECLI:NL:HR:2004:AN9687 (Vagobel/Geldnet)). Het voorgaande speelt in het onderhavige geval des te meer omdat de uitvoering van de Overeenkomst, vooral na mei 2019, onderwerp van (een steeds groter) geschil is geworden tussen partijen. 



Geen contractsovername Dream Bid  




4.10.
Op grond van het voorgaande oordeelt de rechtbank dat er geen sprake is geweest van een rechtsgeldige contractsovername van de Overeenkomst door Dream Bid. De overige stellingen van DPDK tegen de gestelde contractsovername behoeven daarom geen bespreking meer. 



4.11.
Dit betekent dat Dream Bid geen partij is geworden bij de Overeenkomst en dat IAI de contractspartij is (gebleven) van DPDK onder de Overeenkomst. Dit heeft gevolgen voor de door Dream Bid ingestelde vorderingen voor zover die zijn gebaseerd op de Overeenkomst. Dat betreft in ieder geval de vorderingen onder (i) de verklaring voor recht dat DPDK is tekortgeschoten onder de Overeenkomst, (ii) de ontbinding van de Overeenkomst en de SLA en (iii) en (iv) de overdracht en afgifte van de domeinnaam en database. Wat betreft de vordering onder (v), de terugbetaling van de door Dream Bid betaalde facturen, geldt dat in ieder geval een deel daarvan betrekking heeft op de uitvoering van de Overeenkomst (zie hiervoor onder 2.4). Ook haar schadevergoedingsvordering onder (vi) is in ieder geval deels gebaseerd op de Overeenkomst. Dat geldt tot slot ook voor de vorderingen onder (vii) tot betaling van de buitengerechtelijke incassokosten en (viii) tot vergoeding van de beslagkosten. Deze vorderingen liggen voor afwijzing gereed voor zover zij zijn gebaseerd op de Overeenkomst. 



Tekortschieten DPDK




4.12.
Nu Dream Bid geen partij is bij de Overeenkomst, moet het er voor worden gehouden dat, zoals DPDK heeft gesteld, Dream Bid na haar oprichting in oktober 2017 op verschillende momenten opdrachten aan DPDK heeft verstrekt met betrekking tot de ontwikkeling van het Platform en dat die opdrachten ook door DPDK zijn aanvaard. Uit de stellingen van Dream Bid is echter af te leiden dat zij van mening is dat DPDK ook in de uitvoering daarvan is tekortgeschoten. 



4.13.
Wat betreft het antwoord op de vraag of hiervan sprake is geweest, overweegt de rechtbank dat DPDK op grond van haar Overeenkomst met IAI een Platform moest ontwikkelen dat, na een test, zou kunnen worden gelanceerd. In de Overeenkomst is weliswaar geen exacte datum overeengekomen voor de lancering en voorafgaande test, maar uit de nadien tussen Dream Bid en DPDK tot stand gekomen opdrachten, volgt dat de datum daarvan telkenmale is opgeschoven. Tussen partijen staat vast dat de lancering van het Platform uiteindelijk op 13 oktober 2020 heeft plaatsgevonden, ruim 3 jaar na het sluiten van de Overeenkomst en dat het Platform op dat moment nog diverse gebreken vertoonde, waaronder het beperkte aantal gebruikers dat ervan gebruik kon maken. Dat het Platform op dat moment niet goed functioneerde, erkent ook DPDK nu zij in haar e-mail van 13 november 2020 onder andere een complete rebuild van het Platform voorstelt omdat de architectuur als gevolg van de door Dream Bid gewenste wijzigingen niet meer geschikt zou zijn om het biedingsproces te ondersteunen. In dit kader overweegt de rechtbank dat van DPDK, als redelijk zorgvuldig handelend IT-provider, verwacht had mogen worden dat het Platform bij de lancering op 13 oktober 2020 van zodanige kwaliteit zou zijn dat het een acceptabele prestatie zou leveren en niet dat op dat moment pas duidelijk zou zijn dat hiervoor een complete rebuild noodzakelijk was. Dit geldt ook als aangenomen zou moeten worden dat de architectuur van het Platform als gevolg van de door Dream Bid gewenste wijzigingen niet meer niet zou hebben voldaan, omdat in dat geval van DPDK, als redelijk zorgvuldig handelend IT-provider, verwacht had mogen worden dat zij Dream Bid hiervoor op een eerder tijdstip op duidelijke wijze had gewaarschuwd. DPDK stelt weliswaar dat zij dit heeft gedaan, maar dit is door Dream Bid gemotiveerd betwist. DPDK heeft vervolgens niet duidelijk gemaakt wanneer zij in dit kader Dream Bid concreet en op duidelijke wijze heeft gewaarschuwd en heeft haar stelling daarom onvoldoende geconcretiseerd. 



4.14.
Dat in de Overeenkomst de agile/scrum-methode is overeengekomen en dat deze methode, naar de rechtbank de stellingen van DPDK begrijpt, ook geldt bij de nadien afzonderlijk overeengekomen opdrachten met Dream Bid, doet aan het voorgaande niet af. Bij de agile/scrum-methode staat de te ontwikkelen functionaliteit weliswaar vooraf nog niet in al haar onderdelen vast en kunnen partijen daarover gedurende het ontwikkeltraject nog  overleggen, maar dat laat het bestaan van een waarschuwingsplicht van DPDK onverlet. Zij is de in casu bij uitstek deskundige partij als het gaat om de architectuur van het Platform en voor haar geldt een waarschuwingsplicht als zij redelijkerwijs kan zien aankomen dat de door haar contractspartij gewenste wijzigingen de functionaliteit in zodanige mate aantast dat die niet meer zou functioneren.  



Verwijzing naar de rol 




4.15.
Omdat het debat van partijen zich tot nu toe voornamelijk heeft gericht op de gestelde tekortkomingen van DPDK onder de Overeenkomst, heeft Dream Bid zich nog onvoldoende uitgelaten over de situatie dat zij geen partij is (geworden) bij de Overeenkomst en met name niet wat dat betekent voor de door haar ingestelde vorderingen. De rechtbank zal de procedure in conventie daarom naar de rol verwijzen waarbij allereerst Dream Bid in de gelegenheid wordt gesteld om zich bij akte uit te laten over de gevolgen hiervan voor haar vorderingen in het licht van hetgeen de rechtbank hiervoor onder 4.12 - 4.14 heeft overwogen. Vervolgens zal DPDK de gelegenheid krijgen hierop bij akte te reageren. Het is daarbij niet de bedoeling dat partijen zich alsnog uitlaten over de contractsovername zelf of over hetgeen hierna in reconventie wordt overwogen. 



4.16.
De rechtbank houdt in afwachting van het verdere procesverloop in conventie, iedere beslissing in conventie aan. 



in reconventie




4.17.
In reconventie vordert DPDK betaling van € 79.395,29 aan onbetaalde uren. Aan de voorwaardelijke eis in reconventie tot betaling van € 463.222,82 komt de rechtbank niet toe omdat de voorwaarde, namelijk dat Dream Bid door contractsovername partij bij de Overeenkomst is geworden, niet is vervuld (zie hiervoor onder 4.10). Dat deel van de vordering ligt zal daarom worden afgewezen. 



Algemene voorwaarden DPDK 




4.18.
Wat de grondslag van haar vordering tot betaling van € 79.395,29 betreft, beroept DPDK zich primair op haar algemene voorwaarden. Zij stelt dat zij op basis daarvan gerechtigd is het honorarium te verhogen omdat is gebleken dat de oorspronkelijk overeengekomen hoeveelheid werk in zodanige mate onvoldoende is ingeschat, dat in redelijkheid niet van haar verwacht mag worden dat zij de overeengekomen werkzaamheden verricht tegen het oorspronkelijk overeengekomen honorarium. De rechtbank begrijpt deze stelling van DPDK aldus dat dit ook geldt voor de door haar en Dream Bid afzonderlijk overeengekomen opdrachten (zie hiervoor onder 4.12). Dream Bid heeft de toepasselijkheid van de algemene voorwaarden van DPDK gemotiveerd betwist. 



4.19.
Op grond van de hoofdregel van artikel 150 Rv rust op DPDK de stelplicht en de bewijslast van de door haar gestelde feiten die ten grondslag liggen aan haar stelling dat haar algemene voorwaarden van toepassing zijn in haar contractuele relatie met Dream Bid. DPDK heeft in dit kader gesteld dat al haar offertes en facturen aan IAI en later ook aan Dream Bid, een verwijzing in het Engels bevatten naar haar algemene voorwaarden en dat in die verwijzing ook een hyperlink is opgenomen naar de betreffende voorwaarden. Onder verwijzing naar de Dienstenrichtlijn en de implementatie daarvan in onder andere artikel 6:203c BW, stelt DPDK dat deze verwijzing voldoende is en dat IAI en later ook Dream Bid, met de acceptatie van de offertes en facturen, de toepasselijkheid van de algemene voorwaarden hebben aanvaard. Dat de algemene voorwaarden in de Nederlandse taal zijn opgesteld doet hieraan volgens DPDK niet af omdat Dream Bid, als zij de voorwaarden daardoor niet begreep, aan DPDK had moeten vragen of de voorwaarden ook in het Engels beschikbaar waren, dan wel zelf voor een vertaling had moeten zorgdragen. Dit volgt uit het arrest van de Hoge Raad van 2 februari 2001 (ECLI:NL:HR:2001:AA9767 (Petermann/ [naam 3])), aldus DPDK. 



4.20.
Dream Bid heeft betwist dat de hyperlink destijds naar een pagina leidde met daarop de door DPDK gestelde algemene voorwaarden. De hyperlink zou daarvoor te onduidelijk zijn. Ook betwist Dream Bid dat de algemene voorwaarden geprint en opgeslagen konden worden. Bovendien is volgens Dream Bid onduidelijk welke versie van de algemene voorwaarden destijds heeft gegolden. In de hyperlink zelf en op de diverse offertes en facturen wordt weliswaar in het Engels naar de toepasselijkheid van de algemene voorwaarden verwezen, maar de algemene voorwaarden zelf zijn opgesteld in het Nederlands. Volgens Dream Bid hebben partijen echter alleen in het Engels gecorrespondeerd omdat IAI noch Dream Bid de Nederlandse taal machtig is of begrijpt. Dream Bid zou de algemene voorwaarden dan ook niet begrepen hebben. In het internationale handelsverkeer had het volgens Dream Bid van DPDK verwacht mogen worden dat zij haar voorwaarden daarom (ook) in het Engels beschikbaar zou stellen. Het was niet aan Dream Bid om daarnaar te moeten vragen. 



4.21.
De rechtbank overweegt in dit kader als volgt. Ingevolge hetgeen hiervoor in conventie onder 4.12 is overwogen, wordt ook in reconventie uitgegaan van de situatie dat sprake is geweest van tussen Dream Bid en DPDK overeengekomen losse opdrachten. Omdat partijen die afzonderlijke overeenkomsten zijn aangegaan in de uitoefening van hun bedrijf en een van hen niet in Nederland is gevestigd, is afdeling 6.5.3 BW niet van toepassing (art. 6:247 lid 2 BW). Dit betekent dat voor het antwoord op de vraag of de algemene voorwaarden van DPDK van toepassing zijn, beoordeeld moet worden of de door DPDK gestelde voorwaarden tussen Dream Bid en haar zijn overeengekomen. Dit is het geval wanneer DPDK en Dream Bid de toepasselijkheid ervan tijdens of voorafgaand aan de totstandkoming van de betreffende opdrachten, uitdrukkelijk of stilzwijgend zijn overeengekomen en Dream Bid een redelijke mogelijkheid heeft gehad om van de algemene voorwaarden kennis te nemen. 



4.22.
Naar het oordeel van de rechtbank is hiervan geen sprake geweest. Tussen partijen is niet in geschil dat DPDK haar algemene voorwaarden niet op enig moment voorafgaand aan de door haar gestelde afzonderlijke opdrachten aan Dream Bid ter hand heeft gesteld. Hoewel niet in geschil is dat de offertes en facturen van DPDK een verwijzing in het Engels bevatten naar haar algemene voorwaarden, twisten partijen over de vraag of de ook in die verwijzing opgenomen hyperlink voldoende duidelijk was en werkte. Hierdoor staat niet vast dat de algemene voorwaarden van DPDK destijds gemakkelijk elektronisch toegankelijk waren op een door DPDK meegedeeld adres en evenmin of die informatie correct, helder en ondubbelzinnig was (vgl. 6:230 lid 3 jo 6:230e BW). Tussen partijen is evenwel niet in geschil dat de voorwaarden van DPDK alleen in het Nederlands waren te raadplegen en dat Dream Bid de Nederlandse taal niet machtig is of begrijpt. Tegen die achtergrond kan naar het oordeel van de rechtbank niet gezegd worden dat DPDK Dream Bid in dit kader een redelijke mogelijkheid heeft geboden om kennis te nemen van haar algemene voorwaarden. 



4.23.
De stelling van DPDK ter gelegenheid van de mondelinge behandeling dat zolang de verwijzing naar haar algemene voorwaarden maar in een voor Dream Bid begrijpelijke taal is gesteld, de voorwaarden zelf in elke andere taal kunnen worden opgenomen, ook een taal die Dream Bid niet machtig is of begrijpt, acht de rechtbank onjuist. Anders dan DPDK stelt, rustte er op Dream Bid op basis van het arrest van de Hoge Raad van 2 februari 2001 (Petermann/ [naam 3]) ook geen onderzoeksplicht naar de algemene voorwaarden van DPDK. In die (vervoers-)zaak ging het om een internationaal opererende handelsonderneming uit Duitsland (Petermann) waar onderaan een offerte van een Nederlandse transporteur ( [naam 3] ) in het Nederlands werd verwezen naar de toepasselijkheid van de FENEX voorwaarden. Omdat Petermann als internationaal opererende handelsonderneming ervan op de hoogte is dat in dit soort voetteksten verwijzingen naar algemene voorwaarden kunnen bevatten, had zij, als zij van de betekenis van de (verwijzings-)tekst niet zeker was, daarover opheldering moeten vragen aan [naam 3] alvorens haar een opdracht te verstrekken. In het onderhavige geval heeft Dream Bid daarentegen onbetwist gesteld dat zij destijds een net opgerichte start-up was en zij, anders dan DPDK, niet internationaal opereerde. Ook staat vast dat Dream Bid het Nederlands niet machtig was of begreep en dat partijen daarom in het Engels hebben gecorrespondeerd. Dit brengt naar het oordeel van de rechtbank mee dat de in het voornoemde arrest neergelegde onderzoeksplicht in het onderhavige geval niet van toepassing is. 



4.24.
Bij dit alles overweegt de rechtbank dat, hoewel hier niet van toepassing, op basis van het Weens Koopverdrag de verwijzing naar én de inhoud van de algemene voorwaarden in een taal moeten zijn gesteld die de wederpartij begrijpt. Dat kan de landstaal van de wederpartij zijn, maar ook de taal waarin het contract is opgesteld of waarin de onderhandelingen hebben plaatsgevonden. Naar het oordeel van de rechtbank had het mede naar analogie hiermee van DPDK, als internationaal opererende onderneming, verwacht mogen worden dat zij haar algemene voorwaarden, naast in het Nederlands, ook in het Engels beschikbaar zou hebben gesteld voor Dream Bid. Nu zij dat niet heeft gedaan, dient dat voor haar risico te komen.  



4.25.
Op grond van hetgeen hiervoor onder 4.18 - 4.24 is overwogen, oordeelt de rechtbank dat de algemene voorwaarden van DPDK niet van toepassing zijn in haar relatie met Dream Bid.  



Artikel 7:405 BW




4.26.
DPDK heeft zich ook op artikel 7:405 BW beroepen als grondslag voor haar vordering in reconventie. Ook op die grondslag kan haar vordering niet worden toegewezen. Dream Bid heeft betwist dat zij met DPDK is overeengekomen dat DPDK haar onbetaalde uren zou in rekening zou mogen brengen. Dream Bid heeft ook betwist dat uit de door DPDK bij reconventie overgelegde factuur zou blijken welke werkzaamheden wanneer door DPDK zouden zijn verricht en dat Dream Bid daarmee heeft ingestemd. Dit blijkt ook niet uit de nader door DPDK overgelegde toelichting nu daarop alleen bedragen en werkzaamheden staan vermeld en daaruit evenmin blijkt wanneer deze werkzaamheden zouden zijn uitgevoerd en dat Dream Bid hiermee heeft ingestemd. Op basis van het voorgaande is niet komen vast te staan dat met betrekking tot door DPDK gestelde extra gewerkte uren, sprake is geweest van een overeenkomst met Dream Bid op basis waarvan DPDK recht heeft op een (redelijk) loon ex artikel 7:405 lid 1 of 2 BW. 



4.27.
Op grond van het hetgeen hiervoor onder 4.17 - 4.26 is overwogen, oordeelt de rechtbank dat de vordering in reconventie tot betaling van € 79.395,29 niet kan worden gebaseerd op de algemene voorwaarden en evenmin op artikel 7:405 BW zodat deze vordering van DPDK voor afwijzing gereed ligt.



4.28.
De rechtbank houdt in afwachting van het procesverloop in conventie, iedere beslissing in reconventie aan. 





5. De beslissing
De rechtbank



in conventie



5.1.
verwijst de zaak naar de rol van 30 maart 2022 voor akte uitlating aan de zijde van Dream Bid als bedoeld in rechtsoverweging 4.15;



5.2.
verstaat dat de zaak vervolgens met een termijn van vier weken op de rol komt voor akte aan de zijde van DPDK als bedoeld in rechtsoverweging 4.15;



verder in conventie en reconventie:



5.3.
houdt iedere verdere beslissing aan. 


Dit vonnis is gewezen door mr. J.M.J Arts en in het openbaar uitgesproken op 2 maart 2022.
1729/3455



",Rechtbank Rotterdam,2022-03-02,2022-03-07,C/10/617519 / HA ZA 21-387,Uitspraak,,,Civiel recht,Eerste aanleg - enkelvoudig,"
Tussenvonnis. Ontwikkeling veilingplatform. Contractsovername? Tekortkoming en agile/scrum-methode. Toepasselijkheid algemene voorwaarden in internationale context.
","

Rechtspraak.nl

",Tussenvonnis. Ontwikkeling veilingplatform. Contractsovername? Tekortkoming en agile/scrum-methode. Toepasselijkheid algemene voorwaarden in internationale context.
875,ECLI:NL:RBOBR:2022:779,,Rechtbank Oost-Brabant,2022-03-07,2022-03-04,21/692,Uitspraak,,,Bestuursrecht; Bestuursprocesrecht,,,,No summary available
876,ECLI:NL:RBOBR:2022:780,,Rechtbank Oost-Brabant,2022-03-07,2022-03-04,21/68,Uitspraak,,,Bestuursrecht; Socialezekerheidsrecht,,,,No summary available
877,ECLI:NL:RBLIM:2022:1712,,Rechtbank Limburg,2022-03-07,2022-03-04,ROE 20/924,Uitspraak,,,Bestuursrecht,,,,No summary available
878,ECLI:NL:RBAMS:2022:1002,,Rechtbank Amsterdam,2022-03-07,2022-03-04,AWB - 21 _ 3741,Uitspraak,,,Bestuursrecht,,,,No summary available
879,ECLI:NL:RBAMS:2022:1003,,Rechtbank Amsterdam,2022-03-07,2022-03-04,AWB - 21 _ 2690,Uitspraak,,,Bestuursrecht,,,,No summary available
880,ECLI:NL:RBGEL:2022:1193,,Rechtbank Gelderland,2022-03-07,2022-03-04,AWB 21_5899,Uitspraak,,,Bestuursrecht; Omgevingsrecht,,,,No summary available
881,ECLI:NL:RBOBR:2022:782,,Rechtbank Oost-Brabant,2022-03-07,2022-03-04,21/805,Uitspraak,,,Bestuursrecht; Omgevingsrecht,,,,No summary available
882,ECLI:NL:RBROT:2022:1628,,Rechtbank Rotterdam,2022-03-07,2022-03-07,ROT 21/204,Uitspraak,,,Bestuursrecht; Socialezekerheidsrecht,,,,No summary available
883,ECLI:NL:RBGEL:2022:1200,,Rechtbank Gelderland,2022-03-07,2022-03-07,AWB-22_477 en 21_3646,Uitspraak,,,Bestuursrecht; Bestuursprocesrecht,,,,No summary available
884,ECLI:NL:GHDHA:2022:347,,Gerechtshof Den Haag,2022-03-07,2022-03-07,22-000555-21,Uitspraak,,,Strafrecht,,,,No summary available
885,ECLI:NL:RBDHA:2022:1727,,Rechtbank Den Haag,2022-03-07,2022-03-04,21-8376,Uitspraak,,,Bestuursrecht; Omgevingsrecht,,,,No summary available
886,ECLI:NL:GHARL:2022:1711,,Gerechtshof Arnhem-Leeuwarden,2022-03-07,2022-03-07,Wahv 200.285.912/01,Uitspraak,,,Strafrecht,,,,No summary available
887,ECLI:NL:RBNHO:2022:1870,,Rechtbank Noord-Holland,2022-03-07,2022-03-07,C/15/321771 / FA RK 21-5270,Uitspraak,,,Civiel recht; Personen- en familierecht,,,,No summary available
888,ECLI:NL:RBLIM:2022:1730,,Rechtbank Limburg,2022-03-07,2022-03-07,C/03/273349 / FA RK 20-129,Uitspraak,,,Civiel recht; Personen- en familierecht,,,,No summary available
889,ECLI:NL:GHARL:2022:1712,,Gerechtshof Arnhem-Leeuwarden,2022-03-07,2022-03-07,Wahv 200.282.539/01,Uitspraak,,,Strafrecht,,,,No summary available
890,ECLI:NL:GHARL:2022:1713,,Gerechtshof Arnhem-Leeuwarden,2022-03-07,2022-03-07,Wahv 200.252.097/01,Uitspraak,,,Strafrecht,,,,No summary available
891,ECLI:NL:GHARL:2022:1714,,Gerechtshof Arnhem-Leeuwarden,2022-03-07,2022-03-07,Wahv 200.285.909/01,Uitspraak,,,Strafrecht,,,,No summary available
892,ECLI:NL:GHARL:2022:1715,,Gerechtshof Arnhem-Leeuwarden,2022-03-07,2022-03-07,Wahv 200.286.597/01,Uitspraak,,,Strafrecht,,,,No summary available
893,ECLI:NL:GHARL:2022:1717,,Gerechtshof Arnhem-Leeuwarden,2022-03-07,2022-03-07,Wahv 200.287.750/01,Uitspraak,,,Strafrecht,,,,No summary available
894,ECLI:NL:GHARL:2022:1716,,Gerechtshof Arnhem-Leeuwarden,2022-03-07,2022-03-07,Wahv 200.285.903/01 e.v.,Uitspraak,,,Strafrecht,,,,No summary available
895,ECLI:NL:GHARL:2022:1718,,Gerechtshof Arnhem-Leeuwarden,2022-03-07,2022-03-07,Wahv 200.286.807/01,Uitspraak,,,Strafrecht,,,,No summary available
896,ECLI:NL:RBGEL:2022:1204,,Rechtbank Gelderland,2022-03-07,2022-03-07,AWB - 21 _ 5126,Uitspraak,,,Bestuursrecht; Belastingrecht,,,,No summary available
897,ECLI:NL:RBNHO:2022:1872,,Rechtbank Noord-Holland,2022-03-07,2022-03-07,C/15/322572 / FA RK 21-5704,Uitspraak,,,Civiel recht; Personen- en familierecht,,,,No summary available
898,ECLI:NL:GHARL:2022:1719,,Gerechtshof Arnhem-Leeuwarden,2022-03-07,2022-03-07,Wahv 200.286.813/01 en 200.286.814/01,Uitspraak,,,Strafrecht,,,,No summary available
899,ECLI:NL:RBGEL:2022:1207,,Rechtbank Gelderland,2022-03-07,2022-03-07,NL22.764 en NL22.765VK,Uitspraak,,,Bestuursrecht; Vreemdelingenrecht,,,,No summary available
900,ECLI:NL:RBGEL:2022:1205,,Rechtbank Gelderland,2022-03-07,2022-03-07,AWB - 19 _ 6341,Uitspraak,,,Bestuursrecht; Belastingrecht,,,,No summary available
901,ECLI:NL:RBOBR:2022:815,,Rechtbank Oost-Brabant,2022-03-07,2022-03-07,20/6368,Uitspraak,,,Bestuursrecht; Vreemdelingenrecht,,,,No summary available
902,ECLI:NL:RBDHA:2022:1788,,Rechtbank Den Haag,2022-03-07,2022-03-07,C/09/625090 / FA RK 22-841,Uitspraak,,,Civiel recht; Personen- en familierecht,,,,No summary available
903,ECLI:NL:RBGEL:2022:1208,,Rechtbank Gelderland,2022-03-07,2022-03-07,AWB - 21 _ 1729,Uitspraak,,,Bestuursrecht; Belastingrecht,,,,No summary available
904,ECLI:NL:RBLIM:2022:1734,,Rechtbank Limburg,2022-03-07,2022-03-07,9718425/EZ/22-74 07032022,Uitspraak,,,Civiel recht,,,,No summary available
905,ECLI:NL:RBLIM:2022:1735,,Rechtbank Limburg,2022-03-07,2022-03-07,9705531/EZ/22-63 07032022,Uitspraak,,,Civiel recht,,,,No summary available
906,ECLI:NL:RBLIM:2022:1736,,Rechtbank Limburg,2022-03-07,2022-03-07,9709718/EZ/22-70 07032022,Uitspraak,,,Civiel recht,,,,No summary available
907,ECLI:NL:RBLIM:2022:1737,,Rechtbank Limburg,2022-03-07,2022-03-07,9708930/EZ/22-67 07032022,Uitspraak,,,Civiel recht,,,,No summary available
908,ECLI:NL:RBOBR:2022:822,,Rechtbank Oost-Brabant,2022-03-07,2022-03-07,22.2797,Uitspraak,,,Bestuursrecht; Vreemdelingenrecht,,,,No summary available
909,ECLI:NL:RBROT:2022:1637,,Rechtbank Rotterdam,2022-03-07,2022-03-07,C/10/632763 / FA RK 22-638,Uitspraak,,,Civiel recht; Personen- en familierecht,,,,No summary available
910,ECLI:NL:RBOVE:2022:641,,Rechtbank Overijssel,2022-03-07,2022-03-07,ak_20_1941,Uitspraak,,,Bestuursrecht; Belastingrecht,,,,No summary available
911,ECLI:NL:RBDHA:2022:1793,,Rechtbank Den Haag,2022-03-07,2022-03-07,C/09/600696 / FA RK 20-7114,Uitspraak,,,Civiel recht; Personen- en familierecht,,,,No summary available
912,ECLI:NL:GHARL:2022:1727,,Gerechtshof Arnhem-Leeuwarden,2022-03-07,2022-03-07,200.306.065,Uitspraak,,,Civiel recht; Insolventierecht,,,,No summary available
913,ECLI:NL:RBAMS:2022:1044,,Rechtbank Amsterdam,2022-03-07,2022-03-07,AWB 22.5850 en AWB 22.5852,Uitspraak,,,Bestuursrecht; Vreemdelingenrecht,,,,No summary available
914,ECLI:NL:RBNHO:2022:1879,,Rechtbank Noord-Holland,2022-03-07,2022-03-07,C/15/324772 / FA RK 22-466,Uitspraak,,,Civiel recht; Personen- en familierecht,,,,No summary available
915,ECLI:NL:RBOBR:2022:824,,Rechtbank Oost-Brabant,2022-03-07,2022-03-07,22.2798,Uitspraak,,,Bestuursrecht; Vreemdelingenrecht,,,,No summary available
916,ECLI:NL:RBLIM:2022:1744,,Rechtbank Limburg,2022-03-07,2022-03-07,9695396/EZ/22-58 07032022,Uitspraak,,,Civiel recht,,,,No summary available
917,ECLI:NL:RBZWB:2022:1153,,Rechtbank Zeeland-West-Brabant,2022-03-07,2022-03-07,C/02/395102 / FA RK 22-877,Uitspraak,,,Civiel recht; Personen- en familierecht,,,,No summary available
918,ECLI:NL:RBLIM:2022:1743,,Rechtbank Limburg,2022-03-07,2022-03-07,9493850/EZ/21-354 07032022,Uitspraak,,,Civiel recht,,,,No summary available
919,ECLI:NL:RBZWB:2022:1154,,Rechtbank Zeeland-West-Brabant,2022-03-07,2022-03-07,C/02/394760 / FA RK 22/708,Uitspraak,,,Civiel recht; Personen- en familierecht,,,,No summary available
920,ECLI:NL:RBLIM:2022:1745,,Rechtbank Limburg,2022-03-07,2022-03-07,9709648/EZ/22-69 07032022,Uitspraak,,,Civiel recht,,,,No summary available
921,ECLI:NL:RBLIM:2022:1746,,Rechtbank Limburg,2022-03-07,2022-03-07,9328485/EZ/21-242 07032022,Uitspraak,,,Civiel recht,,,,No summary available
922,ECLI:NL:RBGEL:2022:1214,,Rechtbank Gelderland,2022-03-07,2022-03-07,AWB - 20 _ 1393,Uitspraak,,,Bestuursrecht; Belastingrecht,,,,No summary available
923,ECLI:NL:RBNNE:2022:641,,Rechtbank Noord-Nederland,2022-03-07,2022-03-07,LEE 21/1045,Uitspraak,,,Bestuursrecht; Socialezekerheidsrecht,,,,No summary available
924,ECLI:NL:RBGEL:2022:1219,,Rechtbank Gelderland,2022-03-07,2022-03-07,AWB - 21 _ 1324,Uitspraak,,,Bestuursrecht; Belastingrecht,,,,No summary available
925,ECLI:NL:RBNHO:2022:1885,,Rechtbank Noord-Holland,2022-03-07,2022-03-07,C/15/324693 / JU RK 22-152,Uitspraak,,,Civiel recht; Personen- en familierecht,,,,No summary available
926,ECLI:NL:RBGEL:2022:1216,,Rechtbank Gelderland,2022-03-07,2022-03-07,398720,Uitspraak,,,Civiel recht; Personen- en familierecht,,,,No summary available
927,ECLI:NL:RBNHO:2022:1884,,Rechtbank Noord-Holland,2022-03-07,2022-03-07,C/15/314539 / FA RK 21-1489,Uitspraak,,,Civiel recht; Personen- en familierecht,,,,No summary available
928,ECLI:NL:RBGEL:2022:1218,,Rechtbank Gelderland,2022-03-07,2022-03-07,AWB - 21 _ 3887,Uitspraak,,,Bestuursrecht; Belastingrecht,,,,No summary available
929,ECLI:NL:RBAMS:2022:1050,,Rechtbank Amsterdam,2022-03-07,2022-03-07,NL22/3053 en NL22.3054,Uitspraak,,,Bestuursrecht; Vreemdelingenrecht,,,,No summary available
930,ECLI:NL:RBROT:2022:1645,,Rechtbank Rotterdam,2022-03-07,2022-03-07,NL22.2503,Uitspraak,,,Bestuursrecht; Vreemdelingenrecht,,,,No summary available
931,ECLI:NL:RBNHO:2022:1892,,Rechtbank Noord-Holland,2022-03-07,2022-03-07,C/15/324405 / JU RK 22-102,Uitspraak,,,Civiel recht; Personen- en familierecht,,,,No summary available
932,ECLI:NL:RBOVE:2022:643,,Rechtbank Overijssel,2022-03-07,2022-03-07,NL22.2780_2781,Uitspraak,,,Bestuursrecht; Vreemdelingenrecht,,,,No summary available
933,ECLI:NL:RBGEL:2022:1220,,Rechtbank Gelderland,2022-03-07,2022-03-07,AWB - 21 _ 3535,Uitspraak,,,Bestuursrecht; Belastingrecht,,,,No summary available
934,ECLI:NL:RBNHO:2022:1901,,Rechtbank Noord-Holland,2022-03-07,2022-03-07,NL22.288/NL22.874,Uitspraak,,,Bestuursrecht; Vreemdelingenrecht,,,,No summary available
935,ECLI:NL:RBNNE:2022:646,,Rechtbank Noord-Nederland,2022-03-07,2022-03-07,C/18/204220 / FA RK 21-488,Uitspraak,,,Civiel recht; Personen- en familierecht,,,,No summary available
936,ECLI:NL:RBOVE:2022:644,,Rechtbank Overijssel,2022-03-07,2022-03-07,NL22.3145,Uitspraak,,,Bestuursrecht; Vreemdelingenrecht,,,,No summary available
937,ECLI:NL:RBOVE:2022:645,,Rechtbank Overijssel,2022-03-07,2022-03-07,NL22.2778_2779,Uitspraak,,,Bestuursrecht; Vreemdelingenrecht,,,,No summary available
938,ECLI:NL:RBOVE:2022:647,,Rechtbank Overijssel,2022-03-07,2022-03-07,NL22.3731,Uitspraak,,,Bestuursrecht; Vreemdelingenrecht,,,,No summary available
939,ECLI:NL:RBNHO:2022:1907,,Rechtbank Noord-Holland,2022-03-07,2022-03-07,C/15/325530 / FA RK 22/878,Uitspraak,,,Civiel recht; Personen- en familierecht,,,,No summary available
940,ECLI:NL:RBOVE:2022:646,,Rechtbank Overijssel,2022-03-07,2022-03-07,NL21.18581,Uitspraak,,,Bestuursrecht; Vreemdelingenrecht,,,,No summary available
941,ECLI:NL:RBNHO:2022:1908,,Rechtbank Noord-Holland,2022-03-07,2022-03-07,C/15/325438 / FA RK 22/829,Uitspraak,,,Civiel recht; Personen- en familierecht,,,,No summary available
942,ECLI:NL:RBAMS:2022:1051,,Rechtbank Amsterdam,2022-03-07,2022-03-07,NL21.19716,Uitspraak,,,Bestuursrecht; Vreemdelingenrecht,,,,No summary available
943,ECLI:NL:RBNHO:2022:1909,,Rechtbank Noord-Holland,2022-03-07,2022-03-07,C/15/325315 / FA RK 22/764,Uitspraak,,,Civiel recht; Personen- en familierecht,,,,No summary available
944,ECLI:NL:GHARL:2022:1738,,Gerechtshof Arnhem-Leeuwarden,2022-03-07,2022-03-07,21-002616-21,Uitspraak,,,Strafrecht,,,,No summary available
945,ECLI:NL:RBNHO:2022:1919,,Rechtbank Noord-Holland,2022-03-07,2022-03-07,C/15/323716 / FA RK 21-6324,Uitspraak,,,Civiel recht; Personen- en familierecht,,,,No summary available
946,ECLI:NL:GHARL:2022:1740,,Gerechtshof Arnhem-Leeuwarden,2022-03-07,2022-03-07,21-004738-20,Uitspraak,,,Strafrecht,,,,No summary available
947,ECLI:NL:GHARL:2022:1739,,Gerechtshof Arnhem-Leeuwarden,2022-03-07,2022-03-07,21-004737-20,Uitspraak,,,Strafrecht,,,,No summary available
948,ECLI:NL:RBNHO:2022:1918,,Rechtbank Noord-Holland,2022-03-07,2022-03-07,C/15/324612 / FA RK 22-386,Uitspraak,,,Civiel recht; Personen- en familierecht,,,,No summary available
949,ECLI:NL:RBZWB:2022:1033,"

RECHTBANK ZEELAND-WEST-BRABANT
Zittingsplaats Breda


Bestuursrecht 



zaaknummer: BRE 20/9105 WGS


uitspraak van de enkelvoudige kamer van 3 maart 2022 in de zaak tussen



      [naam eiser] , te [plaatsnaam] , eiser,


en




het college van burgemeester en wethouders van de gemeente Tilburg (het college), verweerder. 





Procesverloop


In het besluit van 12 juni 2020 (primaire besluit) heeft het college eisers aanvraag om schuldhulpverlening op grond van de Wet gemeentelijke schuldhulpverlening (Wgs) afgewezen.



In het besluit van 15 september 2020 (bestreden besluit) heeft het college het bezwaar van eiser tegen het primaire besluit ongegrond verklaard.



Eiser heeft tegen het bestreden besluit beroep ingesteld. 



Het college heeft een verweerschrift ingediend.



Het beroep is besproken op de zitting van de rechtbank op 10 februari 2022. Hierbij was namens het college [naam vertegenwoordiger verweerder] aanwezig. Eiser is niet verschenen. 




Overwegingen

1.		Feiten en omstandigheden


Op 25 november 2019 heeft eiser zich bij het team Schuldhulpverlening van de gemeente Tilburg gemeld voor hulp. Hij wil graag een oplossing voor zijn schulden.



Met het primaire besluit heeft het college eisers verzoek om schuldhulpverlening afgewezen. 



Eiser heeft tegen het primaire besluit bezwaar gemaakt. 



Met het bestreden besluit heeft het college eisers bezwaar tegen het primaire besluit ongegrond verklaard. Het college stelt dat eiser niet in aanmerking komt voor een minnelijk traject, omdat hij als gevolg van onder meer te hoge woonlasten en de bijtelling van zijn leaseauto onvoldoende aflossingscapaciteit heeft om zijn schulden te kunnen aflossen. Hierdoor is een schuldhulpverleningstraject niet realiseerbaar. Dat er krapte is op de woningmarkt laat volgens het college onverlet dat eiser vanwege zijn hoge uitgaven niet kan reserveren uit zijn inkomsten om zijn schuldeisers te betalen.


2.	Beroepsgronden


Eiser stelt dat het college zijn belangen onvoldoende heeft meegewogen bij de afwijzing van zijn verzoek om schuldhulpverlening. Eiser heeft zich al in februari 2019 gemeld bij het college om hulp bij zijn schulden. Het kan niet zo zijn dat dan pas 1½ jaar later wordt gesteld dat er geen traject kan worden opgestart. Daarnaast wordt eiser verwezen naar goedkopere woonruimte maar het verkrijgen van een goedkoper huis is onmogelijk. 


3.	Oordeel van de rechtbank 


Ter beoordeling ligt voor of het college op goede gronden eisers verzoek om schuldhulpverlening heeft afgewezen.



Aan deze beoordeling kan echter pas worden toegekomen als er sprake is van een voldoende procesbelang. Volgens vaste rechtspraak is slechts sprake van voldoende procesbelang als het resultaat dat de indiener van een beroepschrift met het instellen van beroep nastreeft, ook daadwerkelijk kan worden bereikt en het bereiken van dat resultaat voor deze indiener feitelijk betekenis kan hebben. Het betreft niet de vraag óf eiser gelijk heeft, het gaat erom of hij een reëel en actueel belang heeft bij het gelijk, als hij dat zou hebben. Het hebben van een louter formeel of principieel belang is onvoldoende voor het aannemen van voldoende procesbelang. De vraag of nog belang bestaat bij een inhoudelijke beoordeling van een besluit dient te worden beoordeeld aan de hand van de feiten en omstandigheden zoals die uiterlijk ter zitting bekend zijn geworden.



Naar het oordeel van de rechtbank heeft eiser geen of onvoldoende procesbelang. Zij overweegt daartoe als volgt.



De rechtbank heeft de uitnodiging voor de zitting aan het laatst bekende adres van eiser in [plaatsnaam 2] verzonden. Omdat de rechtbank die uitnodiging retour ontving, is in de Basisregistratie personen eisers adres gecontroleerd. Uit die controle is gebleken dat eiser sinds 1 november 2021 in [plaatsnaam] ingeschreven staat. Omdat eiser niet langer in [plaatsnaam 2] staat ingeschreven, kan hij niet meer worden toegelaten tot een schuldhulpverleningstraject van de gemeente Tilburg. Ook al zou eisers beroep gegrond worden verklaard dan kan hij daarmee niet meer bereiken wat hij beoogt. Dit betekent dat eiser geen procesbelang meer heeft. De rechtbank zal eisers beroep daarom niet-ontvankelijk verklaren. Hierdoor kan niet worden toegekomen aan een inhoudelijke beoordeling van dat beroep.


4.	Conclusie


Het beroep is niet-ontvankelijk. 



Er is geen reden voor een proceskostenveroordeling. 




Beslissing


De rechtbank verklaart het beroep niet-ontvankelijk.



Deze uitspraak is gedaan door mr. R.A. Karsten-Badal, rechter, in aanwezigheid van 
mr. H.D. Sebel, griffier, op 3 maart 2022 en openbaar gemaakt door middel van geanonimiseerde publicatie op www.rechtspraak.nl. De rechter is verhinderd de uitspraak te ondertekenen.






griffier						rechter




Afschrift verzonden aan partijen op:





Wat kunt u doen als u het niet eens bent met deze uitspraak?
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Afdeling bestuursrechtspraak van de Raad van State. 




",Rechtbank Zeeland-West-Brabant,2022-03-03,2022-03-01,AWB - 20 _ 9105,Uitspraak,,,Bestuursrecht,Eerste aanleg - enkelvoudig,"
WGS
","

Rechtspraak.nl

",WGS
950,ECLI:NL:RBZWB:2022:1053,"

RECHTBANK ZEELAND-WEST-BRABANT


Zittingsplaats Breda



Bestuursrecht



zaaknummer: BRE 20/10084 


uitspraak van de enkelvoudige kamer van 3 maart 2022 in de zaak tussen

      [naam eiser] , uit [plaatsnaam] , eiser
gemachtigde: mr. I. Amghar,


en


de Raad van bestuur van het Uitvoeringsinstituut werknemersverzekeringen, 
(UWV; kantoor Breda), verweerder.




Procesverloop


Eiser heeft beroep ingesteld tegen het besluit van 30 oktober 2020 (bestreden besluit) van het UWV inzake de beëindiging van zijn uitkering ingevolge de Wet werk en inkomen naar arbeidsvermogen (Wet WIA).



De rechtbank heeft het beroep op 20 januari 2022 op zitting behandeld. Eiser is verschenen, bijgestaan door zijn gemachtigde. Het UWV heeft zich laten vertegenwoordigen door mr. J.F.C.A.M. Weterings.





Overwegingen

1.	Feiten


Eiser is werkzaam geweest als productiemedewerker glasvezel bij [naam onderneming] via [naam uitzendbureau] Voor dat werk is hij uitgevallen vanwege psychosomatische klachten. 



Het UWV heeft aan eiser met ingang van 3 mei 2019 een WIA-uitkering toegekend, berekend naar een mate van arbeidsongeschiktheid van 100% omdat er onvoldoende functies geduid konden worden en dus geen verdiencapaciteit vastgesteld kon worden. 



Bij besluit van 16 april 2020 (primair besluit) heeft het UWV, naar aanleiding van een herbeoordeling op verzoek van de (ex-)werkgever [naam uitzendbureau] eisers WIA-uitkering beëindigd met ingang van 17 juni 2020, omdat eiser minder dan 35% (15,17%) arbeidsongeschikt is. De Functionele Mogelijkheden Lijst (FML) is ten opzichte van de datum van toekenning van de WIA ongewijzigd, maar de arbeidsdeskundige kon nu wel genoeg functies duiden en dus een verdiencapaciteit vaststellen. 



Eiser heeft bezwaar gemaakt tegen dit besluit. 



Bij het bestreden besluit is het bezwaar van eiser ongegrond verklaard.


2. 	Omvang geschil 


In geschil is of het UWV terecht de mate van arbeidsongeschiktheid heeft vastgesteld op 15,17% en daarom de WIA-uitkering heeft beëindigd per 17 juni 2020.


3.	Wettelijk kader


In artikel 4, eerste lid, van de Wet WIA is bepaald dat volledig en duurzaam arbeidsongeschikt is degene die als rechtstreeks en objectief medisch vast te stellen gevolg van ziekte, gebrek, zwangerschap of bevalling duurzaam slechts in staat is om met arbeid ten hoogste 20% te verdienen van het maatmaninkomen per uur.



Volgens artikel 5 van de Wet WIA is gedeeltelijk arbeidsgeschikt degene die als rechtstreeks en objectief medisch vast te stellen gevolg van ziekte, gebrek, zwangerschap of bevalling slechts in staat is met arbeid ten hoogste 65% te verdienen van het maatmaninkomen per uur, maar die niet volledig en duurzaam arbeidsongeschikt is. Dit betekent dat pas recht op uitkering bestaat bij een mate van arbeidsongeschiktheid van 35% of meer. 



Van belang is dan ook:

- of eiser medische beperkingen heeft en
- of hij daardoor geheel of gedeeltelijk niet meer in staat is met arbeid inkomsten te verwerven.

4.	Medische beoordeling


Het bestreden besluit, voor zover dit ziet op de medische beoordeling, is gebaseerd op rapportages van een arts en een verzekeringsarts bezwaar en beroep (verzekeringsarts b&b) van het UWV.



4.1
De arts heeft dossieronderzoek verricht en eiser gezien op 5 maart 2020. Hij constateert dat eiser vermoeidheid, bewegingsproblematiek en neerslachtige gevoelens ervaart. De arts geeft aan dat eiser eerder is gezien bij een Eerstejaars Ziektewet Beoordeling (EZWB). De huidige problematiek is onveranderd ten opzichte van die EZWB, gezien de onderzoeksbevindingen op het spreekuur, waardoor de belastbaarheid ook hetzelfde blijft. 


De verzekeringsarts b&b heeft het medisch dossier van eiser bestudeerd en hij heeft eiser gezien op de hoorzitting van 22 september 2020. In de bezwaarprocedure en bij de hoorzitting is door eiser geen nieuwe medische informatie aangedragen waaruit blijkt dat eiser meer beperkt zou zijn dan is vastgelegd door de primaire arts. De arts heeft eiser gezien op 5 maart 2020 en geconstateerd dat eiser nog steeds dezelfde klachten heeft als tijdens de EZWB en de verzekeringsarts b&b heeft gedurende de hoorzitting geen aanleiding gezien om van dit standpunt af te wijken. Wat betreft de rugklachten geeft de verzekeringsarts nog aan dat eiser langdurig in een houding kan zitten zonder pijnequivalenten. Daarnaast worden drukverhogende momenten niet spontaan pijnprovocerend genoemd en er worden evenmin krachtsverlies of sensibiliteitsstoornissen genoemd. Wat betreft een urenbeperking geldt dat de arts geen aanleiding heeft gezien om een urenbeperking aan te nemen. De verzekeringsarts B&B kan zich daarin vinden. Als eiser werkt in passende arbeid, conform de FML, is er geen reden om vanuit energetisch of preventief oogpunt een urenbeperking aan te nemen. 



De beperkingen en de belastbaarheid van eiser zijn neergelegd in de FML van 5 maart 2020.




4.2
Eiser heeft tegen het medisch oordeel van het UWV aangevoerd dat er onvoldoende rekening is gehouden met zijn medische klachten, waaronder hartklachten, astma, stress gerelateerde klachten, pijn aan de nek en rug en vermoeidheidsklachten. Naast deze klachten heeft eiser een verstandelijke beperking (IQ 45). Hierdoor ervaart eiser problemen met leren en met zijn gedrag. Eiser bezit geen sociale vaardigheden en is enkel in staat om simpele routinematige handelingen uit te voeren. Ten onrechte is geen beperking aangenomen op onder andere concentratie en verdelen van aandacht, inzicht in eigen kunnen en doelmatig en zelfstandig handelen. Voorts is eiser aangewezen op volledig voorgestructureerd en routineafhankelijk werk. Daarnaast is eiser, gelet op onder meer zijn vermoeidheidsklachten, niet in staat om veertig uur per week te werken. 



4.3
De rechtbank is van oordeel dat het medisch onderzoek op een voldoende zorgvuldige wijze heeft plaatsgevonden. Uit de rapportages van de (verzekerings)artsen blijkt dat zij op de hoogte waren van de door eiser gestelde klachten, waaronder hartklachten en vermoeidheidsklachten. Bij de opstelling van de FML is met het geobjectiveerde deel van eisers klachten rekening gehouden. De rechtbank heeft geen aanleiding te twijfelen aan de belastbaarheid die de (verzekerings)artsen hebben aangenomen. Daarbij is in aanmerking genomen dat de verzekeringsarts b&b alle beschikbare medische informatie heeft gezien en heeft meegewogen bij de beoordeling van eisers belastbaarheid. Eiser heeft in beroep geen nieuwe medische informatie overgelegd. Daarnaast hebben zowel de arts als de verzekeringsarts b&b eiser gezien op het spreekuur of de hoorzitting waardoor ze zich een voldoende representatief beeld van eiser hebben kunnen vormen. Zo is de verzekeringsarts b&b ingegaan op de angstklachten, de pijnklachten aan de nek en rug en heeft de verzekeringsarts b&b zijn beargumenteerde visie gegeven op de gestelde verstandelijke beperking (IQ 45). Verder is de verzekeringsarts b&b ingegaan op de sociale vaardigheden van eiser, heeft hij aangegeven waarom hij van mening is dat er geen noodzaak is tot volledig voorgestructureerd werk en heeft hij geen aanleiding gezien om een urenbeperking aan te nemen. Als eiser werkt in passende arbeid, conform de FML is er volgens de verzekeringsarts b&b geen reden om vanuit energetisch of preventief oogpunt een urenbeperking aan te nemen.


Gelet op het bovenstaande, het feit dat eiser geen nieuwe medische informatie heeft aangedragen om zijn beroepsgronden te onderbouwen en het feit dat eiser op dit moment nergens onder behandeling is, ziet de rechtbank geen reden voor twijfel aan de conclusies van de verzekeringsarts b&b. Er is daarom onvoldoende reden om een medisch deskundige (verzekeringsarts) te benoemen. De rechtbank wijst het verzoek daartoe, dat door gemachtigde van eiser ter zitting is gedaan, af. 



Niet gebleken is dat in de FML van 5 maart 2020 de beperkingen van eiser zijn onderschat. Voor de verdere beoordeling gaat de rechtbank dan ook uit van de belastbaarheid die is neergelegd in die FML.



5.	Geschiktheid voor de functies




5.1

Een arbeidsdeskundige van het UWV heeft, rekening houdend met de vastgestelde FML, de volgende functies ten grondslag gelegd aan de berekening van de mate van arbeidsongeschiktheid: administratief medewerker (document scannen) (Sbc-code 315133), wikkelaar (nieuw en revisie) (Sbc-code 267053) en productiemedewerker industrie (samenstellen van producten) (Sbc-code 111180). 
In beroep heeft de arbeidsdeskundige bezwaar en beroep (arbeidsdeskundige b&b) op 24 maart 2021 gerapporteerd dat er geen aanleiding is om af te wijken van het oordeel van de arbeidsdeskundige wat betreft de geduide functies. De indexering van het maatmanloon wordt door de bezwaararbeidsdeskundige wel gewijzigd omdat die door de arbeidsdeskundige niet juist is toegepast. Hierdoor wijzigt het arbeidsongeschiktheidspercentage van 15,17% naar 13,51%. Het blijft dus nog steeds onder de 35%.   




5.2

Eiser heeft aangevoerd dat de hiervoor genoemde functies ten onrechte geschikt worden geacht. Hiertoe heeft eiser aangevoerd dat door de arbeidsdeskundige wordt uitgegaan van een onjuiste beoordelingsdatum. De arbeidsdeskundige is uitgegaan van 10 april 2020 in plaats van 15 januari 2020, dan wel de datum van de FML: 5 maart 2020. De actualiseringsdatum van de functies wikkelaar (Sbc-code 267053) en productiemedewerker industrie (Sbc-code 11180) zijn gelegen na de beoordelingsdatum. Dit is in strijd met vaste rechtspraak van de Centrale Raad van Beroep. In de beslissing op bezwaar is niet ingegaan op de arbeidsdeskundige bezwaren van eiser. Ten onrechte is het dossier niet voorgelegd aan een arbeidsdeskundige b&b voor een heroverweging. 
Wat betreft de inhoud van de functies heeft eiser aangevoerd dat de functie administratief medewerker (Sbc-code: 315133) niet passend is vanwege een overschrijding op de aspecten 1.9.5 en 7.1. Eiser is van mening dat de functie niet uit voorspelbare werksituaties bestaat en dat er sprake is van diverse uiteenlopende (ingewikkelde) taken. Dit blijkt ook uit het feit dat er problemen kunnen ontstaan die met inventiviteit opgelost moeten worden. Eiser is gelet op zijn verstandelijke beperking hier niet toe in staat. 




5.3
De rechtbank volgt het standpunt van eiser dat de arbeidsdeskundige is uitgegaan van een onjuiste beoordelingsdatum niet. De WIA-uitkering is beëindigd met ingang van 17 juni 2020. De werkgever heeft geen datum aangegeven in het verzoek van 12 december 2019 tot herbeoordeling van de WGA-uitkering. De rechtbank ziet geen reden om af te wijken van de vaste rechtspraak dat de datum in geding de datum is waarop aan het einde van de uitlooptermijn de uitkering wordt beëindigd (zie bijvoorbeeld de uitspraak van de Centrale Raad van Beroep van 23 januari 2019 ECLI:NL:CRVB:2019:220, r.o. 4.2). Het UWV heeft voor de beoordeling van de actualiteit van de geduide functies dus kunnen aansluiten bij de datum waarop de WIA-uitkering is beëindigd. De datum van actualisatie van de geduide functies ligt voor deze datum.


De rechtbank stelt vast dat pas in beroep de geschiktheid van eiser voor de geduide functies voldoende is toegelicht, namelijk door de arbeidsdeskundige b&b in de rapportage van 24 maart 2021. In deze rapportage geeft de arbeidsdeskundige b&b aan dat de functie administratief medewerker (Sbc-code 315133) het verrichten van eenvoudig kantoorwerk ter ondersteuning van anderen inhoudt waarbij geen sprake is van ingewikkelde taken. Daarnaast zijn de op te lossen problemen vooral praktisch van aard en vereist het oplossen hiervan maximaal opleidingsniveau 2. Eiser voldoet hieraan omdat zijn opleidingsniveau 3 is. Tevens worden er door de verzekeringsarts b&b geen beperkingen gesteld ten aanzien van eisers cognitieve vermogens die van invloed zouden kunnen zijn op het probleemoplossend vermogen. Gelet op de toelichting van de arbeidsdeskundige b&b is de rechtbank er voldoende van overtuigd dat de belastbaarheid van eiser in de functie administratief medewerker (Sbc-code 315133) niet wordt overschreden. 



De hiervoor genoemde functies mochten dus worden gebruikt voor de berekening van de mate van arbeidsongeschiktheid.


6.	Mate van arbeidsongeschiktheid 


Op basis van de inkomsten die eiser met de geduide functies zou kunnen verdienen, heeft het UWV een berekening gemaakt die leidt tot de conclusie dat eiser minder dan 35% arbeidsongeschikt is. Omdat eiser tegen deze berekening geen gronden naar voren heeft gebracht, gaat de rechtbank uit van deze mate van arbeidsongeschiktheid. 



Dit betekent dat het UWV terecht de mate van arbeidsongeschiktheid per 17 juni 2020 heeft vastgesteld op 13,51%.  



Omdat pas recht bestaat op een WIA-uitkering bij een mate van arbeidsongeschiktheid van 35% of meer, heeft het UWV de WIA-uitkering terecht beëindigd per 17 juni 2020.



Het beroep wordt gegrond verklaard en het bestreden besluit dient te worden vernietigd, omdat, zoals hiervoor overwogen, het UWV pas in beroep de medische geschiktheid van eiser voor de functies voldoende heeft toegelicht. In zoverre was het bestreden besluit onvoldoende gemotiveerd. De rechtbank laat echter de rechtsgevolgen van het bestreden besluit in stand omdat deze functies wel terecht aan de schatting ten grondslag zijn gelegd en het bestreden besluit ook voor het overige de rechterlijke toetsing kan doorstaan. Dit betekent dat er inhoudelijk niets verandert. 



7.	Proceskosten en griffierecht



Omdat de rechtbank het beroep gegrond verklaart, moet het UWV aan eiser het door hem betaalde griffierecht vergoeden.



Omdat het beroep gegrond is, krijgt eiser een vergoeding voor de proceskosten die hij heeft gemaakt. Verweerder moet die vergoeding betalen. De vergoeding wordt met toepassing van het Besluit proceskosten bestuursrecht als volgt berekend. De bijstand door een gemachtigde levert 2.0 punten op (1 punt voor het verschijnen op de zitting met een waarde per punt van € 759,-  en 1 punt voor het indienen van het beroepschrift met een waarde per punt van € 759,-, bij een wegingsfactor 1). Toegekend wordt € 1.518,-. Er bestaat geen aanleiding voor het vergoeden van de kosten van de bezwaarprocedure. Artikel 7:15, tweede lid, eerste volzin, van de Awb bepaalt dat de kosten die een belanghebbende in verband met de behandeling van het bezwaar redelijkerwijs heeft moeten maken, uitsluitend worden vergoed voor zover het in bezwaar bestreden besluit wordt herroepen. Hiervan is geen sprake.






Beslissing


De rechtbank:


- verklaart het beroep gegrond;
- vernietigt het bestreden besluit;
- bepaalt dat de rechtsgevolgen van het vernietigde bestreden besluit in stand blijven;
- draagt het UWV op het betaalde griffierecht van € 48,- aan eiser te vergoeden;
- veroordeelt het UWV in de proceskosten van eiser tot een bedrag van € 1.518,-.


Deze uitspraak is gedaan door mr. G.M.J. Kok, rechter, in aanwezigheid van mr. S. Constant, griffier op 3 maart 2022 en openbaar gemaakt door middel van geanonimiseerde publicatie op www.rechtspraak.nl.



De griffier is niet in de gelegenheid deze uitspraak te ondertekenen.














griffier


rechter








Een afschrift van deze uitspraak is verzonden aan partijen op:





Bent u het niet eens met deze uitspraak?
Als u het niet eens bent met deze uitspraak, kunt u een brief sturen naar de Centrale Raad van Beroep waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 6 weken na de dag waarop deze uitspraak is verzonden. U ziet deze datum hierboven.

",Rechtbank Zeeland-West-Brabant,2022-03-03,2022-03-01,AWB- 20_10084,Uitspraak,,,Bestuursrecht,Eerste aanleg - enkelvoudig,"
20/10084
","

Rechtspraak.nl

",20/10084
951,ECLI:NL:CBB:2022:103,"
uitspraak













COLLEGE VAN BEROEP VOOR HET BEDRIJFSLEVEN


zaaknummer: 20/429 




uitspraak van de meervoudige kamer van 8 maart 2022 in de zaak tussen




      [naam] B.V., te [plaats] , de BV
(gemachtigde: mr. H.E. Davelaar),


en




de minister van Economische Zaken en Klimaat, de minister
(gemachtigden: mr. V.C. van Campen en mr. W. Geelhoed).




Inleiding en samenvatting


De BV heeft een eigen biovergistingsinstallatie waarmee zij duurzame energie in de vorm van elektriciteit en warmte produceert. Voor duurzame energie kent de minister bewijsstukken toe, de zogenaamde ‘Garanties van Oorsprong’ (GvO’s). De minister baseert het aantal GvO’s op de meetrapporten die producenten indienen. Doen zij dat te laat, dan worden zij gekort op het aantal GvO’s. 



In dit geval heeft de BV op 30 april 2019 een meetrapport ingediend, dat niet voldeed aan de eisen. Op 19 juni 2019 diende de BV opnieuw een meetrapport in, dat na enige aanvullingen wel voldeed. De minister is zowel in zijn primaire besluit als in zijn besluit op bezwaar uitgegaan van de datum van het tweede rapport en heeft het aantal GvO’s gekort met 13,7% omdat het meetrapport te laat was. De BV is het hier niet mee eens. Het College heeft het beroep van de BV behandeld op de zitting van 10 december 2021.



Het College komt tot het oordeel dat de minister de BV niet mocht korten op het aantal GvO’s. De minister had er namelijk van uit moeten gaan dat het eerste meetrapport van 30 april 2019 wel op tijd was. Het rapport van 19 juni 2019 moet worden beschouwd als een tijdige aanvulling op dat rapport. Hieronder licht het College zijn oordeel toe.





Het wettelijk kader dat van toepassing is
Voor de toekenning van GvO’s geldt de Regeling garanties en certificaten van oorsprong (de Regeling). Daarin staat onder meer wat een meetrapport is en wanneer het moet worden ingediend. Ook is bepaald wat de gevolgen zijn als het meetrapport te laat is ingediend of niet aan alle eisen voldoet. Hieronder vat het College de relevante bepalingen uit de Regeling kort samen.


De Regeling bevat de volgende definitie van het begrip meetrapport: ‘een rapport dat alle meetgegevens van de desbetreffende kalendermaand bevat’ (…) (artikel 1).



Verder staat in de Regeling dat het meetrapport uiterlijk vier maanden na het einde van het kalenderjaar waarover het gaat moet worden ingediend (artikel 11, eerste lid). Als de producent het rapport later indient, past de minister een korting toe op het aantal GvO’s door de volgende formule toe te passen (artikel 28, tweede lid): het aantal af te boeken GvO’s = [EHE/365 * OT] / 1 MWh. Daarbij staat ‘EHE’ voor de hoeveel energie uit hernieuwbare energiebronnen, opgewekt in de periode waarover het meetrapport gaat. De afkorting ‘OT’ staat voor het aantal dagen dat het rapport te laat is ingediend. 



In de artikelen 11, 12 en 17 van de Regeling is bepaald aan welke vereisten een meetrapport moet voldoen. Voldoet een meetrapport niet aan die vereisten, dan geeft de minister de producent vier weken de tijd om het meetrapport aan te passen (artikel 28, derde lid). Geeft de producent hieraan geen of onvoldoende gehoor, dan vermindert de minister het aantal GvO’s door de hiervoor genoemde formule toe te passen (artikel 28, tweede lid).





Inhoudelijke beoordeling 
Het College komt tot het oordeel dat de minister de BV ten onrechte heeft gekort op het aantal GvO’s. Volgens de minister had de BV het meetrapport te laat ingediend, maar dat is niet het geval. 


Allereerst staat het vast dat de BV op 30 april 2019 een meetrapport heeft ingeleverd. Dit meetrapport bevatte de meetgegevens van de kalendermaanden van 2018 en is dus een meetrapport volgens de definitie in artikel 1 van de Regeling. Omdat het op 30 april 2019 is ingediend, is het ook op tijd ingeleverd; binnen vier maanden na afloop van het kalenderjaar waarover het rapport gaat (artikel 11, eerste lid). Het tweede rapport is weliswaar buiten die termijn ingediend, maar dat is niet relevant. Het rapport van 19 juni 2019 moet namelijk worden beschouwd als een aanvulling op het rapport van 30 april 2019.



In de regeling is niet alleen bepaald aan welke vereisten een meetrapport moet voldoen (artikelen 11, 12 en 17), maar ook dat de minister de producent vier weken de tijd moet geven om een rapport zo nodig aan te vullen of te verbeteren (artikel 28, derde lid). In dit geval bevatte het meetrapport van 30 april 2019 fouten. Om die reden heeft de minister het rapport terzijde geschoven, maar dat was niet juist. Uit de Regeling volgt immers dat de minister de BV de mogelijkheid had moeten bieden om de ontbrekende informatie aan te vullen en de fouten te herstellen. De minister heeft de BV op ontbrekende informatie en fouten gewezen in een e-mail van 31 mei 2019. Het rapport van 19 juni 2019 is binnen vier weken na 31 mei 2019 ingediend en is dus een tijdige aanpassing.



Het College ziet geen goede reden waarom de BV in dit geval het meetrapport niet zou mogen aanpassen, ook al ging het om tekortkomingen die niet letterlijk in artikel 11, 12 of 17 van de regeling worden genoemd. Het College vindt deze tekortkomingen namelijk niet zo ernstig dat de minister geen herstelmogelijkheid had hoeven te bieden. Weliswaar heeft de minister aangevoerd dat hij niet kon achterhalen bij welke installatie het ingediende meetrapport hoorde, maar dat argument overtuigt het College niet. De EAN-code in het meetrapport kwam misschien niet overeen met de installatie die op naam stond van de BV, maar het was wel degelijk duidelijk wie het meetrapport had ingediend. De adresgegevens en de naam van de BV stonden immers correct in het meetrapport vermeld en de minister kon dus eenvoudig contact opnemen met de BV om deze de gelegenheid te bieden de fouten in het rapport te verbeteren. 




Hoe nu verder?
Dit betekent dat het beroep van de BV gegrond is en het bestreden besluit wordt vernietigd. De minister zal een nieuw besluit op bezwaar moeten nemen binnen zes weken na deze uitspraak en er daarbij rekening mee moeten houden dat het meetrapport wel tijdig is ingediend.


Omdat het beroep gegrond is, moet de minister de proceskosten van de BV vergoeden. Deze kosten stelt het College op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 1.518,- (1 punt voor het indienen van het beroepschrift, 1 punt voor het verschijnen ter zitting met een waarde per punt van € 759,- en een wegingsfactor 1).





Beslissing


Het College: 



verklaart het beroep gegrond; 


vernietigt het bestreden besluit;


draagt de minister op binnen zes weken na de dag van verzending van deze uitspraak een nieuw besluit te nemen op het bezwaar met inachtneming van deze uitspraak;


draagt de minister op het betaalde griffierecht van € 354,- aan de BV te vergoeden;


- veroordeelt verweerder in de proceskosten van de BV tot een bedrag van € 1.518,-.



Dit is een uitspraak van mr. H.O. Kerkmeester, mr. R.W.L. Koopmans en mr. H.S.J. Albers, in samenwerking met mr. C.S. de Waal, griffier. De beslissing is in het openbaar uitgesproken op 8 maart 2022.









w.g. H.O. Kerkmeester                            de griffier is verhinderd de uitspraak te ondertekenen





",College van Beroep voor het bedrijfsleven,2022-03-08,2022-03-07,20/429,Uitspraak,,"Kaderwet EZK- en LNV-subsidies
",Bestuursrecht,Eerste aanleg - meervoudig,"
Regeling garanties van oorsprong en certificaten van oorsprong, correctie aantal GvO’s onterecht, meetrapport was wel tijdig ingediend en appellante had de gelegenheid moeten krijgen deze aan te vullen, gegrond beroep.
","

Rechtspraak.nl

","Regeling garanties van oorsprong en certificaten van oorsprong, correctie aantal GvO’s onterecht, meetrapport was wel tijdig ingediend en appellante had de gelegenheid moeten krijgen deze aan te vullen, gegrond beroep."
952,ECLI:NL:CRVB:2022:422,"


18426 JW

Centrale Raad van Beroep
Meervoudige kamer











Uitspraak op het hoger beroep tegen de uitspraak van de rechtbank Limburg van 14 december 2017, 17/2198 (aangevallen uitspraak)







Partijen:




        [appellante] te [woonplaats] (appellante)



het college van burgemeester en wethouders van Maastricht (college)




Datum uitspraak: 2 maart 2022 



PROCESVERLOOP



Namens appellante heeft mr. E.H.M. Brans, advocaat, hoger beroep ingesteld. 



Het college heeft een verweerschrift ingediend. 



Het onderzoek ter zitting van de enkelvoudige kamer heeft plaatsgevonden op 24 april 2019. Appellante is verschenen, bijgestaan door mr. Brans. Het college heeft zich laten vertegenwoordigen door mr. M.H.E. Overhof. 



De Raad heeft het onderzoek heropend. De enkelvoudige kamer heeft de zaak verwezen naar de meervoudige kamer. 



Het college heeft nadere stukken ingediend. 



Het onderzoek ter zitting van de meervoudige kamer heeft plaatsgevonden op 26 januari 2022. Appellante is verschenen, bijgestaan door mr. Brans. Het college heeft zich laten vertegenwoordigen door mr. Overhof.





OVERWEGINGEN


1. De Raad gaat uit van de volgende feiten en omstandigheden.



1.1.

        [naam dochter], geboren op [geboortedatum] 1999 en dochter van appellante, heeft zich tot het college gewend met een verzoek om een voorziening op het gebied van jeugdhulp op grond van de Jeugdwet. Bij besluit van 13 februari 2017 heeft het college aan [naam dochter] jeugdhulp verleend in de vorm van pleegzorg bij Xonar voor de periode van 7 januari 2017 tot en met 31 december 2017. 



1.2.
Bij besluit van 7 juni 2017 (bestreden besluit) heeft het college het bezwaar van appellante tegen dit besluit niet-ontvankelijk verklaard. Het college heeft hierbij overwogen dat appellante geen procesbelang heeft bij een inhoudelijke beoordeling van haar bezwaar tegen het besluit van 13 februari 2017. [naam dochter] is op [geboortedatum] 2017 achttien jaar geworden en de pleegzorg tot het achttiende jaar is reeds verstrekt in de vorm van zorg in natura en kan niet meer worden teruggedraaid. 

2. Bij de aangevallen uitspraak heeft de rechtbank het beroep van appellante tegen het bestreden besluit ongegrond verklaard. 

3. In hoger beroep heeft appellante zich tegen de aangevallen uitspraak gekeerd. 

4. De Raad komt tot de volgende beoordeling. 



4.1.
Zoals de Raad eerder heeft overwogen (zie onder meer de uitspraak van 8 april 2020, ECLI:NL:CRVB:2020:887) is pas sprake van (voldoende) procesbelang bij een uitspraak van de Raad als het resultaat dat de indiener van een bezwaar- of beroepschrift met het maken van bezwaar of het indienen van (hoger) beroep nastreeft, daadwerkelijk kan worden bereikt en het realiseren van dat resultaat voor deze indiener feitelijk betekenis kan hebben. Het hebben van een louter formeel of principieel belang is onvoldoende voor het aannemen van (voldoende) procesbelang. Als sprake is van een periode die al verstreken is, blijft procesbelang aanwezig als een inhoudelijk oordeel over het bestreden besluit van belang kan zijn voor een toekomstige periode. Daarnaast kan procesbelang aanwezig blijven in verband met de beoordeling van een verzoek om schadevergoeding, tenzij op voorhand onaannemelijk is dat schade is geleden.



4.2.
Ter zitting van de Raad heeft appellante toegelicht dat zij belang heeft bij een inhoudelijk oordeel over het bestreden besluit, omdat zij hiermee het contact met haar dochter, dat vijf jaar geleden is verbroken, wil herstellen. Verder wil appellante de foute beeldvorming die over haar is ontstaan door de besluitvorming van het college rechtzetten en stelt zij schade te hebben geleden.



4.3.
Het door appellante gewenste herstel van het contact met haar dochter is een resultaat dat zij niet kan bereiken met deze procedure. Niet aannemelijk is dat de uitkomst van deze procedure zal bijdragen aan de bereidheid van [naam dochter] om in gesprek te gaan met appellante. Verder blijkt niet dat enige beeldvorming over appellante ten grondslag ligt aan de verlening van jeugdhulp in de vorm van pleegzorg aan [naam dochter]. Het college heeft bij de verlening van jeugdhulp in de vorm van pleegzorg gekeken naar de ondersteuningsbehoefte van [naam dochter] en naar haar huidige (gezins-)situatie en geconstateerd dat [naam dochter] problemen had in de thuissituatie. Hierbij is niets diskwalificerends gezegd over het functioneren van appellante. De Raad acht ten slotte op voorhand onaannemelijk dat appellante schade heeft geleden als gevolg van de besluitvorming. Appellante heeft niet concreet onderbouwd waar de schade uit bestaat. Voor zover appellante zou doelen op immateriële schade als gevolg van het langdurige gebrek aan contact met haar dochter, merkt de Raad op dat één van de doelstellingen van de jeugdhulp in de vorm van pleegzorg was het herstel van contact tussen appellante en [naam dochter]. Dat het hiervan feitelijk niet is gekomen, kan naar het oordeel van de Raad niet los worden gezien van het gegeven dat appellante, zoals ter zitting naar voren is gekomen, in maart 2018 is veroordeeld wegens stalking, waarbij haar een straat- en contactverbod met haar dochter is opgelegd. Dit verbod is bekrachtigd in 2019 en loopt door tot medio 2022. 



4.4.
Uit wat onder 4.1 tot en met 4.3. is overwogen volgt dat het hoger beroep wegens het ontbreken van procesbelang niet-ontvankelijk moet worden verklaard.

5. Voor een proceskostenveroordeling bestaat geen aanleiding.




BESLISSING



De Centrale Raad van Beroep verklaart het hoger beroep niet-ontvankelijk.



Deze uitspraak is gedaan door L.M. Tobé als voorzitter en D.S. de Vries en M.A.H. van Dalen-Bekkum als leden, in tegenwoordigheid van R. van Doorn als griffier. De beslissing is uitgesproken in het openbaar op 2 maart 2022.





						(getekend) L.M. Tobé





						(getekend) R. van Doorn






",Centrale Raad van Beroep,2022-03-02,2022-03-03,18/426 JW,Uitspraak,,,Bestuursrecht; Socialezekerheidsrecht,Hoger beroep,"
Hoger beroep niet-ontvankelijk wegens het ontbreken van procesbelang.
","

Rechtspraak.nl

",Hoger beroep niet-ontvankelijk wegens het ontbreken van procesbelang.
953,ECLI:NL:RBAMS:2022:973,"

RECHTBANK AMSTERDAM
INTERNATIONALE RECHTSHULPKAMER



Parketnummer: 13/752417-21
RK nummer: 22/48




Datum uitspraak: 2 maart 2022 







    UITSPRAAK





op de vordering ex artikel 23 Overleveringswet (OLW), ingediend door de officier van justitie bij deze rechtbank. Deze vordering dateert van 5 januari 2022 en betreft onder meer het in behandeling nemen van een Europees aanhoudingsbevel (EAB).
Dit EAB is uitgevaardigd op 23 december 2021 door het Landgericht Dortmund, 39e kamer (Duitsland) en strekt tot de aanhouding en overlevering van:  




	[opgeëiste persoon],

	geboren te [geboorteplaats] (Duitsland) op [geboortedag] 1965, 
	zonder vaste woon- of verblijfplaats in Nederland,
gedetineerd in de [detentieadres],



hierna te noemen de opgeëiste persoon.






1Procesgang


De vordering is behandeld op de openbare zitting van 16 februari 2022. Het verhoor heeft plaatsgevonden in tegenwoordigheid van de officier van justitie mr. N.R. Bakkenes. De opgeëiste persoon is bijgestaan door zijn advocaat, mr. H.K. Jap-A-Joe, advocaat te Utrecht, en door een tolk in de Duitse taal.





2Identiteit van de opgeëiste persoon


De rechtbank heeft de identiteit van de opgeëiste persoon onderzocht. De opgeëiste persoon heeft ter zitting verklaard dat de bovenvermelde personalia juist zijn en dat hij de Duitse nationaliteit heeft. 





3Grondslag en inhoud van het EAB


In het EAB wordt melding gemaakt van een vonnis van het Landgericht Dortmund van 
25 januari 2021, rechtsgeldig sinds 15 december 2021 (dossiernummer: 39 Ks-400 Js 79/14-10/18).



In het EAB staat vermeld dat de opgeëiste persoon in persoon is verschenen bij het proces dat tot de beslissing heeft geleid.



De overlevering wordt verzocht ten behoeve van de tenuitvoerlegging van een levenslange vrijheidsstraf, door de opgeëiste persoon te ondergaan op het grondgebied van de uitvaardigende lidstaat. Van deze straf zijn volgens het EAB vier jaar en zes maanden voltrokken. De vrijheidsstraf is aan de opgeëiste persoon opgelegd bij het hiervoor genoemde vonnis.



Dit vonnis betreft het feit zoals dat is omschreven in onderdeel e) van het EAB. 





4Strafbaarheid; feit vermeld op bijlage 1 bij de OLW


Onderzoek naar de dubbele strafbaarheid van het feit waarvoor de overlevering wordt verzocht, moet achterwege blijven, nu de uitvaardigende justitiële autoriteit het strafbare feit heeft aangeduid als een feit vermeld in de lijst van bijlage 1 bij de OLW. Het feit valt op deze lijst onder nummer 14, te weten:




	moord en doodslag, zware mishandeling.


Uit het EAB volgt dat op dit feit naar het recht van Duitsland een vrijheidsstraf met een maximum van ten minste drie jaren is gesteld.





5Slotsom


Nu is vastgesteld dat het EAB voldoet aan de eisen van artikel 2 OLW, er ook overigens geen weigeringsgronden aan de overlevering in de weg staan en er geen sprake is van een geval waarin aan het EAB geen gevolg mag worden gegeven, dient de overlevering te worden toegestaan.





6Toepasselijke wetsbepalingen


De artikelen 2, 5 en 7 OLW. 





7Beslissing



STAAT TOE de overlevering van [opgeëiste persoon] aan het Landgericht Dortmund, 39e kamer (Duitsland) voor het feit zoals dat is omschreven in onderdeel e) van het EAB.




Aldus gedaan door
mr. J.A.A.G. de Vries,  				                         	 	voorzitter,
mrs. A.J.R.M. Vermolen en H.G. van der Wilt,                         			rechters,
in tegenwoordigheid van mr. C.W. van der Hoek,		                         	griffier,
en uitgesproken ter openbare zitting van 2 maart 2022.




De oudste rechter is buiten staat deze uitspraak mede te ondertekenen.





































Ingevolge artikel 29, tweede lid, OLW staat tegen deze uitspraak geen gewoon rechtsmiddel open. 



",Rechtbank Amsterdam,2022-03-02,2022-03-03,13/752417-21,Uitspraak,,,Strafrecht; Europees strafrecht,Eerste en enige aanleg,"
EAB Duitsland; overlevering toegestaan
","

Rechtspraak.nl

",EAB Duitsland; overlevering toegestaan
954,ECLI:NL:RBROT:2022:1657,,Rechtbank Rotterdam,2022-03-04,2022-03-08,9532640 \ CV EXPL  21-36880,Uitspraak,,,,,,,No summary available
955,ECLI:NL:CRVB:2022:427,"



Datum uitspraak: 3 maart 2022
21/1459 WIA-V
Centrale Raad van Beroep
Enkelvoudige kamer











Uitspraak op het verzet als bedoeld in de artikelen 8:55, zevende lid, en 8:108, eerste lid, van de Algemene wet bestuursrecht in verband met het hoger beroep tegen de uitspraak van de rechtbank Rotterdam van 18 februari 2021, 20/2123 (aangevallen uitspraak)








Partijen:




        [appellant] te [woonplaats] (appellant)



de Raad van bestuur van het Uitvoeringsinstituut werknemersverzekeringen (Uwv)




PROCESVERLOOP


De Raad heeft het hoger beroep van appellant tegen de aangevallen uitspraak van 18 februari 2021 niet-ontvankelijk verklaard. De Raad heeft die beslissing genomen op grond van de artikelen 8:54 en 8:108, eerste lid, van de Algemene wet bestuursrecht.



Appellant is het niet eens met de niet-ontvankelijkverklaring en heeft verzet ingediend.



Het verzet is behandeld ter zitting van 12 november 2021. Appellant heeft via beeldbellen aan de zitting deelgenomen. Het Uwv is niet verschenen.  





OVERWEGINGEN


De Raad heeft het hoger beroep van appellante in de uitspraak van 8 september 2021 
niet-ontvankelijk verklaard omdat het hoger beroep niet tijdig is ingediend. 



De rechtbank heeft de aangevallen uitspraak op 18 februari 2021 per aangetekende post naar partijen verzonden. De brief van appellant is “onbestelbaar” bij de rechtbank retour ontvangen. Vervolgens heeft de rechtbank de aangevallen uitspraak op 23 februari 2021 per gewone post aan appellant verzonden. Hierbij heeft de rechtbank aan appellant meegedeeld dat er met de nieuwe verzending geen nieuwe termijn is gaan lopen. De laatste dag waarop tijdig een hogerberoepschrift kon worden ingediend blijft dus 1 april 2021. Het hogerberoepschrift is op 28 april 2021 bij de Raad ontvangen en blijkens de poststempel op 26 april 2021 ter post aangeboden. De termijn voor het indienen van hoger beroep is dus overschreden.



In verzet voert appellant aan dat zijn financiële situatie slecht is omdat hij geen inkomen heeft en daardoor schulden heeft opgebouwd. Ook geeft appellant aan dat zijn woning is ontruimd door een huurachterstand, en dat hij daardoor geen vaste woon- of verblijfplaats heeft. Appellant heeft bij het college een postadres aangevraagd en dat heeft erg lang op zich laten wachten waardoor hij lange tijd geen post heeft kunnen ontvangen. Verder voert appellant nog aan dat hij ziek is en medicijnen inneemt. 



In het geval van appellant ziet de Raad geen reden voor het oordeel dat de termijnoverschrijding verschoonbaar is. Appellant heeft de beroepstermijn overschreden en geen bewijsstukken overgelegd waaruit blijkt dat eerder hoger beroep instellen niet mogelijk was. De situatie van appellant is erg vervelend maar dit neemt niet weg dat appellant een derde had kunnen inschakelen om zijn belangen te behartigen en ervoor had kunnen zorgen dat zijn post werd doorgestuurd. Hij was er van op de hoogte dat hij een uitspraak van de rechtbank kon verwachten. De Raad stelt dan ook vast dat er in het verzetschrift geen feiten of omstandigheden naar voren zijn gekomen op grond waarvan zou moeten worden geoordeeld dat appellant niet in verzuim is geweest. 



Dit betekent dat het verzet ongegrond wordt verklaard.



Voor een proceskostenveroordeling van het verzet is geen aanleiding.





BESLISSING


De Centrale Raad van Beroep verklaart het verzet ongegrond.




Deze uitspraak is gedaan door J.C. Boeree, in tegenwoordigheid van N.N. Gambier als griffier. De beslissing is uitgesproken in het openbaar op 3 maart 2022.





					(getekend) J.C. Boeree





					(getekend) N.N. Gambier




",Centrale Raad van Beroep,2022-03-03,2022-03-03,21/1459 WIA-V,Uitspraak,,,Bestuursrecht; Socialezekerheidsrecht,Verzet,"
Verzet ongegrond. In het verzetschrift zijn geen feiten of omstandigheden naar voren gekomen op grond waarvan zou moeten worden geoordeeld dat appellant niet in verzuim is geweest.
","

Rechtspraak.nl

",Verzet ongegrond. In het verzetschrift zijn geen feiten of omstandigheden naar voren gekomen op grond waarvan zou moeten worden geoordeeld dat appellant niet in verzuim is geweest.
956,ECLI:NL:GHARL:2022:1708,"

GERECHTSHOF ARNHEM-LEEUWARDEN


locatie Leeuwarden



afdeling civiel recht



zaaknummer gerechtshof 200.305.452/01
(zaaknummer rechtbank Overijssel 273751)	




beschikking van 3 maart 2022




inzake





          [verzoekster/de minderjarige]
        ,
verblijvende Stichting [naam1] te [verblijfplaats] ,verzoekster hoger beroep,
advocaat: mr. M. Mulderij-Anker te Zwolle, 



en



de gecertificeerde instelling  

Stichting Jeugdbescherming Overijssel,
gevestigd te Zwolle,
verweerster in hoger beroep.



In zijn toetsende en/of adviserende taak is gekend:

de raad voor de kinderbescherming (de raad),
regio Overijssel, locatie Zwolle. 




1Het geding in eerste aanleg


Het hof verwijst voor het geding in eerste aanleg naar de beschikking van de kinderrechter in de rechtbank Overijssel, locatie Zwolle van 30 december 2021, uitgesproken onder voormeld zaaknummer.





2Het geding in hoger beroep


2.1
Het verloop van de procedure blijkt uit:
- het beroepschrift met bijlagen, ingekomen op 20 januari 2022;
- een brief van de raad van 4 februari 2022; 
- het verweerschrift met bijlage(n) van de GI van 8 februari 2022;
- het journaalbericht met bijlage(n) namens [verzoekster/de minderjarige] van 10 februari 2022.



2.2

De mondelinge behandeling heeft op 16 februari 2022 plaatsgevonden. [verzoekster/de minderjarige] is verschenen, bijgestaan door haar advocaat. Namens de GI is verschenen, via een 
beeldbel-verbinding, [naam2] . De moeder is (als informant) opgeroepen en verschenen.




2.3

Na de mondelinge behandeling is met toestemming van het hof ingekomen een e-mail van de GI met bijlage(n) van 16 februari 2022.

3.	De feiten





3.1

        [verzoekster/de minderjarige] is geboren [in] 2009. De moeder oefende tot het moment waarop zij onder curatele is gesteld het ouderlijk gezag over [verzoekster/de minderjarige] uit. Vanaf 2012 oefent de GI het gezag (voogdij) over [verzoekster/de minderjarige] uit. De juridische vader van [verzoekster/de minderjarige] is [naam3] . Hij en zijn andere kinderen zijn niet/nauwelijks bij [verzoekster/de minderjarige] betrokken. 



3.2


          [verzoekster/de minderjarige] functioneert op een moeilijk lerend niveau. Zij groeide (deels met een maatregel ondertoezichtstelling) op bij haar (alleenstaande) moeder. Haar vier oudere broers en zussen zijn niet bij de moeder opgegroeid. 

          [verzoekster/de minderjarige] en de moeder hebben jarenlang in een beschermde woonvorm gewoond bij een Regionale Instelling voor Beschermend en Begeleid Wonen (RIBW). Sinds een aantal jaren woonden zij zelfstandig met ambulante begeleiding vanuit een RIBW, [naam4] en [naam5] .




3.3
In 2020 is diagnostiek ingezet omdat de moeder en school grote zorgen hebben over met name de sociale ontwikkeling van [verzoekster/de minderjarige] . Tijdens het diagnostiek traject worden de zorgen over [verzoekster/de minderjarige] in de thuissituatie bij de moeder zo groot, dat [verzoekster/de minderjarige] tijdelijk wordt opgenomen in het pleeggezin waar een oudere broer van haar is geplaatst. In september 2020 is zij overgeplaatst naar een gezinshuis. [verzoekster/de minderjarige] wilde daar niet blijven en is daar meerdere malen weggelopen. Eind 2020 wordt [verzoekster/de minderjarige] geplaatst op een (open) behandelgroep van [naam5] in [plaats1] . Er blijven grote zorgen over [verzoekster/de minderjarige] en er is meerdere keren geprobeerd om met [verzoekster/de minderjarige] afspraken te maken zodat haar veiligheid voldoende geborgd is. [verzoekster/de minderjarige] blijft alleen weglopen en in november 2021 zijn de zorgen over [verzoekster/de minderjarige] zo groot dat er een verzoek tot plaatsing in een gesloten jeugdzorginstelling bij de kinderrechter is ingediend. De kinderrechter geeft [verzoekster/de minderjarige] op 7 december 2021 een kans om een plaatsing in een gesloten jeugdzorginstelling te voorkomen. Op 24 december 2021 heeft de kinderrechter een spoedmachtiging gesloten jeugdhulp verleend voor [verzoekster/de minderjarige] voor de duur van twee weken.



3.4
Bij de bestreden beschikking van 30 december 2021 heeft de kinderrechter de GI een machtiging verleend om [verzoekster/de minderjarige] te plaatsen in een accommodatie voor gesloten jeugdhulp  met ingang van 30 december 2021 tot (uiterlijk) 30 juni 2022. 



3.5

        [verzoekster/de minderjarige] is vanaf  28 december 2021 geplaatst op een gesloten groep van Stichting [naam1] te [verblijfplaats] . 





4De omvang van het geschil


4.1

        [verzoekster/de minderjarige] is het niet eens met de machtiging gesloten jeugdhulp die de kinderrechter heeft afgegeven en verzoekt het hof om die beslissing te vernietigen en het verzoek van de GI om die machtiging te verlenen alsnog af te wijzen dan wel voor kortere duur te verlenen.



4.2
De GI voert verweer en verzoekt de beslissing van de kinderrechter te bekrachtigen.






5De motivering van de beslissing 


5.1
In de Jeugdwet staat in artikel 6.1.1, tweede lid, dat de kinderrechter een machtiging tot plaatsing in een gesloten accommodatie kan verlenen wanneer naar het oordeel van de kinderrechter jeugdhulp noodzakelijk is in verband met ernstige opgroei- of opvoedingsproblemen van de jeugdige en de opneming en het verblijf noodzakelijk zijn om te voorkomen dat de jeugdige zich aan deze jeugdhulp onttrekt of daaraan door anderen wordt onttrokken.



5.2
Het hof vindt dat de beslissing van de kinderrechter om een machtiging tot gesloten uithuisplaatsing te geven een juiste beslissing is en is het ook eens met de uitleg die de kinderrechter voor die beslissing heeft gegeven. Het hof neemt daarom hier na eigen onderzoek die beslissing en die uitleg over en schrijft dit niet opnieuw op. De uitleg die het hof voor zijn beslissing geeft, is bedoeld voor iedereen in de procedure (zoals hierboven genoemd) maar is speciaal en in heldere taal geschreven voor de dertienjarige [verzoekster/de minderjarige] omdat het om haar gaat en het hof graag wil dat [verzoekster/de minderjarige] de uitleg goed begrijpt. Daarom gebruikt het hof hierna de ‘jij-vorm’.



5.3
Het hof zal bespreken wat jij, [verzoekster/de minderjarige] , en jouw advocaat hebben aangegeven over hoe het met je gaat en waarom jij vindt dat je niet (langer) op een gesloten plek hoeft te zijn.



5.4

Jij vindt dat jouw gedrag niet zo zorgelijk was en geen reden was voor een gesloten plaatsing. De gesloten plaatsing ervaar je als een straf voor het niet nakomen van de afspraken. Je vindt dat een te zwaar middel en je bent bang dat de problemen alleen maar erger worden. Je bent veruit de jongste op de groep en je voelt je er niet veilig en vertrouwd. Je mist perspectief en wilt graag een tweede kans krijgen. Het liefst wil je bij je moeder in [plaats2] wonen, waar je tot halverwege 2020 hebt gewoond. Bij haar voel je je fijn, houd je je aan de afspraken en heb je vrienden die een goede invloed op je hebben. Als je niet bij je moeder mag wonen dan wil je naar een open groep. De gesloten plaatsing vind je onterecht. Het hof denkt daar anders over en zal uitleggen waarom. 
Jouw moeder houdt veel van jou. Zij wil ook graag voor jouw zorgen maar zij heeft daarbij, om wie zij is en wat zij heeft meegemaakt, (intensieve) hulp nodig om dat genoeg te kunnen doen. Die hulp is ook ingezet maar toch ontstonden er grote zorgen over jou. Thuis bij je moeder, maar ook in het gezinshuis en op de open groep van [naam5] hield je je niet aan de afspraken. Zo onttrok je je aan het gezag van de groepsleiding en hulpverlening, liep je (ook in de nacht) vaak weg en verzuimde je van school. Jij bent nog maar net dertien jaar en je bent nog heel kwetsbaar. Je bent moeilijk lerend maar verbaal sterk, hebt weinig zelfvertrouwen en je hebt behalve je moeder, geen stabiel steunend netwerk om jou heen.
Dat maakt jou extra kwetsbaar voor beïnvloeding en misbruik. Dat is heel zorgelijk omdat jij telkens vermist wordt en er dan geen zicht is op wat je doet, waar je bent en met wie jij omgaat. Wel wordt (door de politie) gezien dat jij met oudere en risicovolle jongeren omgaat waarbij er ook vermoedens zijn dat er alcohol en drugs wordt gebruikt. Ook is bekend dat jij seksueel actief bent en er op dat gebied ook al daadwerkelijke misbruik van jou is gemaakt. Zo ben jij gedwongen om naaktfoto’s van jezelf te versturen. Ook dat geeft veel zorgen. Jouw veiligheid bij je moeder, in het gezinshuis en later op de open groep konden niet langer worden gewaarborgd. 
De plek waar je nu wil wonen is weer terug bij je moeder of weer op een open groep. Je vraagt het hof om je opnieuw een kans te geven. 



Ondanks je jonge leeftijd en het feit dat het hof je een warme en vertrouwde omgeving in een open setting gunt om in op te groeien, is het hof het eens met de beslissing van de kinderrechter om de machtiging tot gesloten uithuisplaatsing aan de GI te verlenen. Er zijn jou al veel kansen gegeven en jouw veiligheid moet nu voorop komen te staan. Ook vindt het hof het van belang dat er rust en stabiliteit komt in jouw opvoedingsomgeving. De afgelopen jaren zijn daarin veel wisselingen geweest en zijn daarmee voor jou ook heel onrustig geweest. Het is positief dat het nu weer beter met jou lijkt te gaan en jij je beter aan afspraken houdt.




5.5
Het hof heeft nagedacht over het inkorten van de termijn van de machtiging tot gesloten uithuisplaatsing, omdat het positief is om te horen dat het nu beter met je gaat en je je aan de afspraken houdt. Toch ziet het hof hiervan af.



5.6
Gelet op de korte periode van de positieve lijn die je laat zien, vindt het hof het voor jouw veiligheid en ontwikkeling noodzakelijk dat je nog op de gesloten groep blijft. Het hof hoopt dat je de positieve lijn vasthoudt. De GI zal samen met jou gaan bekijken wat voor jou de beste plek is, waar jij je fijn voelt en waar jij tot je recht komt, want dat verdien jij. Hierbij zal ook de mogelijkheid worden meegenomen om jou weer bij je moeder te laten wonen, eventueel onder voorwaarden. Om te weten wat de beste plek voor jou is, moet ook duidelijk zijn wat jij nodig hebt in je ontwikkeling en opvoedomgeving en wat je moeder jou daarin kan bieden. Zoals op de zitting is besproken, zal binnenkort een onderzoek starten (de gezinstaxatie) om op die vragen een antwoord te krijgen. Een zorgvuldig onderzoek zal tijd kosten en de machtiging tot gesloten uithuisplaatsing geldt feitelijk nog maar voor een periode van ongeveer vier maanden. Het hof vindt het daarom niet in jouw belang om de termijn van de machtiging tot gesloten uithuisplaatsing in te korten. 



5.7
Kort samengevat, het hof zal de beslissing van de kinderrechter in stand laten. 





6De beslissing


Het hof, beschikkende in hoger beroep:



bekrachtigt de beschikking van de kinderrechter in de rechtbank Overijssel, locatie Zwolle van 30 december 2021;



wijst af het meer of anders verzochte.



Deze beschikking is gegeven door mrs. F. Kleefmann, I.A. Vermeulen en 
M.P. den Hollander, bijgestaan door mr. L.N. Tabak als griffier, en is op 3 maart 2022 uitgesproken in het openbaar in tegenwoordigheid van de griffier.


",Gerechtshof Arnhem-Leeuwarden,2022-03-03,2022-03-07,200.305.452/01,Uitspraak,,,Civiel recht; Personen- en familierecht,Hoger beroep,"
Hof legt in heldere taal aan de jeugdige van 13 jaar uit waarom zij gesloten geplaatst is.
","

Rechtspraak.nl

",Hof legt in heldere taal aan de jeugdige van 13 jaar uit waarom zij gesloten geplaatst is.
957,ECLI:NL:CRVB:2022:423,"


2092 WMO15


Datum uitspraak: 2 maart 2022



Centrale Raad van Beroep
Meervoudige kamer











Uitspraak op het hoger beroep tegen de uitspraak van de rechtbank Amsterdam van 12 december 2019, 19/2255 (aangevallen uitspraak)







Partijen:



het college van burgemeester en wethouders van Amsterdam (college)




        [betrokkene] te [woonplaats] (betrokkene)




PROCESVERLOOP



Het college heeft hoger beroep ingesteld.



Namens betrokkene heeft mr. H.M. de Roo, advocaat, een verweerschrift en nadere stukken ingediend.



Het onderzoek ter zitting heeft plaatsgevonden op 7 april 2021. Het college heeft zich laten vertegenwoordigen door drs. M.B.G. Keurentjes. Namens betrokkene is mr. De Roo verschenen.



De enkelvoudige kamer heeft de zaak verwezen naar de meervoudige kamer.



Partijen hebben een schriftelijke uiteenzetting gegeven, waarbij het college nadere stukken heeft ingediend.



Het onderzoek ter zitting heeft plaatsgevonden op 26 januari 2022. Het college heeft zich laten vertegenwoordigen door drs. Keurentjes. Namens betrokkene is mr. De Roo verschenen.





OVERWEGINGEN


1. De Raad gaat uit van de volgende feiten en omstandigheden.



1.1.
Het college heeft bij besluit van 2 oktober 2018 de aanvraag van betrokkene om een maatwerkvoorziening ten behoeve van opvang op grond van de Wet maatschappelijke ondersteuning 2015 (Wmo 2015) afgewezen.



1.2.
Betrokkene heeft bij brief van 18 februari 2019 het college opnieuw verzocht om een maatwerkvoorziening ten behoeve van opvang op grond van de Wmo 2015.



1.3.
Het college heeft hierop bij brief van 26 februari 2019 gereageerd.



1.4.
Het college heeft bij besluit van 29 maart 2019 (bestreden besluit), voor zover van belang, het bezwaar tegen de brief van 26 februari 2019 kennelijk niet-ontvankelijk verklaard. Het college heeft hieraan ten grondslag gelegd dat de brief van 18 februari 2019 geen aanvraag is, omdat betrokkene niet eerst een melding heeft gedaan zoals artikel 2.3.2 van de Wmo 2015 vereist. Daarom is de reactie op de brief van 18 februari 2019 geen besluit in de zin van de Algemene wet bestuursrecht (Awb).


2. De rechtbank heeft bij de aangevallen uitspraak het beroep tegen het bestreden besluit gegrond verklaard en dat besluit vernietigd voor zover daarin is opgenomen dat het college geen inhoudelijk besluit hoefde te nemen naar aanleiding van de brief van 18 februari 2019, en het college opgedragen een nieuw besluit te nemen. De rechtbank heeft daartoe, voor zover van belang, overwogen dat de brief van 18 februari 2019 een aanvraag is waar het college op had moeten beslissen. De situatie van betrokkene was immers al bekend bij het college. Daarom valt niet in te zien waarom betrokkene eerst een melding had moeten doen. Dit betekent volgens de rechtbank dat het bestreden besluit onvoldoende is gemotiveerd en onvoldoende zorgvuldig is voorbereid.



3.1.
Het college heeft tegen de aangevallen uitspraak hoger beroep ingesteld. Het college heeft zich daarbij op het standpunt gesteld dat de rechtbank ten onrechte heeft overwogen dat de brief van 18 februari 2019 een aanvraag is. De rechtbank miskent hiermee volgens het college het systeem van artikel 2.3.2 van de Wmo 2015. Omdat geen sprake is van een aanvraag is de brief van 26 februari 2019 volgens het college geen besluit. 



3.2.
Betrokkene heeft in verweer de aangevallen uitspraak onderschreven. Verder heeft zij te kennen gegeven dat zij inmiddels een woning heeft. Betrokkene heeft betoogd dat er geen procesbelang meer is bij de beoordeling van het hoger beroep.


4. De Raad komt tot de volgende beoordeling.




4.1.
Tussen partijen is (mede) in geschil de vraag of de brief van 26 februari 2019 als een besluit in de zin van de Awb moet worden aangemerkt. Anders dan betrokkene heeft aangevoerd, heeft het college procesbelang bij een inhoudelijk oordeel hierover. Vergelijk de uitspraak van 6 november 2012, ECLI:NL:CRVB:2012:BY2713.



4.2.
Betrokkene heeft op 18 februari 2019 het college opnieuw verzocht om een maatwerkvoorziening ten behoeve van opvang op grond van de Wmo 2015. Het college heeft met de brief van 26 februari 2019 gereageerd op dit verzoek. In deze reactie is vermeld dat al een besluit is genomen en dat betrokkene is afgewezen voor maatschappelijke opvang. Daarbij is verwezen naar het besluit van 2 oktober 2018. Gelet op de inhoud van deze brief is de Raad van oordeel dat die brief kwalificeert als een besluit als bedoeld in artikel 4:6, tweede lid, van de Awb.



4.3.
De rechtbank heeft het voorgaande niet onderkend. Omwille van de duidelijkheid zal de Raad de gehele aangevallen uitspraak vernietigen. Doende wat de rechtbank zou behoren te doen zal de Raad het beroep gegrond verklaren en het bestreden besluit vernietigen voor zover aangevochten. Aangezien betrokkene inmiddels een woning heeft, heeft zij geen procesbelang meer bij een inhoudelijke beoordeling van het bezwaar gericht tegen het besluit van 26 februari 2019. De Raad zal daarom zelf in de zaak voorzien en dat bezwaar nietontvankelijk verklaren.

5. Aanleiding bestaat om het college te veroordelen in de proceskosten van betrokkene in beroep. Deze kosten worden begroot op € 1.518,- voor verleende rechtsbijstand.



BESLISSING



De Centrale Raad van Beroep 




 vernietigt de aangevallen uitspraak;


 verklaart het beroep gegrond en vernietigt het besluit van 29 maart 2019 voor zover aangevochten;


 verklaart het bezwaar tegen het besluit van 26 februari 2019 niet-ontvankelijk en bepaalt dat deze uitspraak in de plaats treedt van het vernietigde gedeelte van het besluit van 29 maart 2019;


 veroordeelt het college in de proceskosten van betrokkene tot een bedrag van € 1.518,-;


 bepaalt dat het college aan betrokkene het in beroep betaalde griffierecht van € 47,- vergoedt.




Deze uitspraak is gedaan door L.M. Tobé als voorzitter en D.S. de Vries en M.A.H. van Dalen-van Bekkum als leden, in tegenwoordigheid van R. van Doorn als griffier. De beslissing is uitgesproken in het openbaar op 2 maart 2022.





						(getekend) L.M. Tobé





						(getekend) R. van Doorn



",Centrale Raad van Beroep,2022-03-02,2022-03-03,20/92 WMO15,Uitspraak,,,Bestuursrecht; Socialezekerheidsrecht,Hoger beroep,"
Herhaald verzoek om maatwerkvoorziening voor opvang. Het college heeft met de brief van 26 februari 2019 gereageerd op dit verzoek. In deze reactie is vermeld dat al een besluit is genomen en dat betrokkene is afgewezen voor maatschappelijke opvang. Daarbij is verwezen naar het besluit van 2 oktober 2018. Gelet op de inhoud van deze brief is de Raad van oordeel dat die brief kwalificeert als een besluit als bedoeld in artikel 4:6, tweede lid, van de Awb. Geen procesbelang meer bij een inhoudelijke beoordeling van het bezwaar. Bezwaar niet-ontvankelijk verklaard.
","

Rechtspraak.nl

",Herhaald verzoek om maatwerkvoorziening voor opvang. Het college heeft met de brief van 26 februari 2019 gereageerd op dit verzoek. In deze reactie is vermeld dat al een besluit is genomen en dat betrokkene is afgewezen voor maatschappelijke opvang. Daarbij is verwezen naar het besluit van 2 oktober 2018. Gelet op de inhoud van deze brief is de Raad van oordeel dat die brief kwalificeert als ee...
958,ECLI:NL:RBZWB:2022:1080,"

RECHTBANK ZEELAND-WEST-BRABANT


Zittingsplaats Breda



Bestuursrecht



zaaknummer: BRE 21/3552 WABOA


uitspraak van de enkelvoudige kamer van 3 maart 2022 in de zaken tussen   


      [naam eiseres] te [plaatsnaam] , eiseres, 
gemachtigde mr. D.H.J. Kochx


en


het college van burgemeester en wethouders van de gemeente Goirle, verweerder.



Als derde partij heeft aan het geding deelgenomen: 


          [naam derde partij] , te [plaatsnaam 2] .   





Procesverloop
In het besluit van 22 februari 2021 heeft het college aan eiseres een omgevingsvergunning verleend voor de activiteiten bouwen van 83 woningen, planologisch strijdig gebruik en het maken van uitwegen op het voormalig [naam terrein] te [plaatsnaam 2] .


Eiseres heeft tegen dit besluit bezwaar gemaakt. In het besluit van 30 juli 2021 (bestreden besluit) zijn de bezwaren van eiseres ongegrond verklaard. 



Eiseres heeft tegen het bestreden besluit beroep ingesteld. 




Het college heeft een verweerschrift ingediend. 


Het beroep is besproken op de zitting van de rechtbank op 20 januari 2022. 
Hierbij waren namens eiseres aanwezig financieel directeur [naam financieel directeur] directeur-eigenaar [naam directeur-eigenaar] , bedrijfsjurist [naam bedrijfsjurist] , verkeerskundige ir. A. Walraad MBA en mr. dr. ing. P. de Haan, kantoorgenoot van de gemachtigde. Het college heeft zich laten vertegenwoordigen door drs. M. van der Meer en mr. C.W. Poorta. Derde partij is in persoon verschenen. 




Overwegingen
Feiten

1. Op 14 december 2020 heeft eiseres een aanvraag ingediend voor een omgevingsvergunning voor het bouwen van 83 woningen en het aanleggen van uitwegen op het voormalige [naam terrein] te [plaatsnaam 2] ( [adres] ). 


Bij besluit van 22 februari 2021 heeft het college de gevraagde omgevingsvergunning verleend voor de activiteiten bouwen van 83 woningen, planologisch strijdig gebruik en het maken van uitwegen. 



Eiseres heeft tegen dit besluit bezwaar gemaakt.  



In het bestreden besluit is het bezwaar ongegrond verklaard. 




Standpunt eiseres 



2. Eiseres stelt dat zij bij vergunningverlening uitdrukkelijk heeft verzocht om een vergunningvoorschrift aan de omgevingsvergunning te verbinden dat de sociale huurwoningen overeenkomstig de afspraken slechts tien jaar als zodanig in gebruik hoeven te zijn. Dit verzoek is ten onrechte niet gehonoreerd. Uit de regelgeving volgt dat de instandhoudingstermijn voor de sociale huurwoningen maximaal tien jaar is. Er is geen aparte verordening in de gemeente waarin een langere instandhoudingstermijn is opgenomen. Eerder is met de gemeente in een anterieure overeenkomst afgesproken dat het gebruik van de sociale huurwoningen maximaal tien jaar zou bedragen. Uit diverse e-mailberichten van het college volgt volgens eiseres dat het college heeft toegezegd dat bepalingen over de instandhoudingstermijn zouden worden opgenomen in de vergunning. Zij beroept zich op het vertrouwensbeginsel. Eiseres verzoekt de rechtbank om zelfvoorzienend een vergunningvoorschrift aan het besluit te verbinden, inhoudende dat sociale huurwoningen slechts tien jaar als zodanig in gebruik hoeven te zijn, althans zo te oordelen dat de instandhoudingstermijn slechts voor tien jaar geldt. 



Wettelijk kader



3. Het wettelijk kader is opgenomen in de bijlage bij deze uitspraak.



Beoordeling van het geschil 



4. Aan de orde is de vraag of het college voor wat betreft de sociale huurwoningen op goede gronden geen voorwaarde in de omgevingsvergunning heeft opgenomen over een instandhoudingstermijn van 10 jaar. 


Vast staat dat de aanvraag betrekking heeft op in totaal 83 woningen, waarvan 19 huurwoningen. Uit artikel 6.2.1, onder b, onder 1, van het ter plaatse geldende bestemmingsplan ‘ [naam bestemmingsplan] ’ volgt dat er ter plaatse minimaal 19 sociale huurwoningen moeten worden gebouwd en als zodanig worden gebruikt. Dat staat ook niet ter discussie. In artikel 6.4.1 is bepaald dat strijdig gebruik in de zin van artikel 2.1, eerste lid, onder c, van de Wet algemene bepalingen omgevingsrecht (Wabo) in ieder geval wordt gerekend het gebruik van minder dan 18 woningen als sociale woningbouw. 




Instandhoudingstermijn sociale huurwoningen 




5.1
Eiseres heeft onder verwijzing naar het advies van de bezwaarschriftencommissie  aangegeven dat er in een zogeheten doelgroepenverordening een langere instandhoudingstermijn voor sociale huurwoningen van 20-30 jaar kan worden opgenomen. Nu er in de gemeente Goirle geen doelgroepenverordening is vastgesteld, betekent dit dat voor de sociale huurwoningen een instandhoudingstermijn van maximaal 10 jaar geldt. 



5.2
Het college heeft betoogd dat uit de definitie van sociale huurwoning in artikel 1.1.1, eerste lid, onder d, van het Besluit omgevingsrecht (Bor) volgt dat de instandhouding van een sociale huurwoning voor ten minste tien jaar na ingebruikname is verzekerd. De wetgever heeft hiermee willen voorkomen dat sociale huurwoningen vroegtijdig worden verkocht of worden omgezet naar vrije sector woningen. De minimale instandhoudingstermijn van een via een bestemmingsplan aangewezen sociale huurwoning is op grond van het Bor dus 10 jaar, ongeacht of er een doelgroepenverordening is vastgesteld en of er regels in een exploitatieplan zijn gesteld. Hieruit kan volgens het college echter niet a contrario worden afgeleid dat er geen langere termijn zou gelden als er geen doelgroepenverordening is vastgesteld. 



5.3
De rechtbank stelt vast dat in het bestemmingsplan ‘ [naam bestemmingsplan] ’ is aangegeven hoeveel sociale huurwoningen er moeten komen. Indien er minder worden gebouwd, is sprake van strijdig gebruik. In het bestemmingsplan is geen instandhoudingstermijn voor sociale huurwoningen opgenomen. In het Bor is een sociale huurwoning gedefinieerd als een huurwoning met een aanvangshuurprijs onder de grens als bedoeld in artikel 13, eerste lid, onder a, van de Wet op de huurtoeslag, waarbij de instandhouding voor de in een gemeentelijke omschreven doelgroep voor ten minste tien jaar na ingebruikname is verzekerd.


Eiseres merkt terecht op dat een doelgroepenverordening zoals omschreven in het Bor ontbreekt. Dit betekent echter nog niet dat de instandhoudingstermijn van sociale huurwoningen is beperkt tot maximaal tien jaar. Immers, een sociale huurwoning is gedefinieerd als een huurwoning die voor een specifieke groep voor ten minste tien jaar na ingebruikname is verzekerd. Dat de instandhoudingstermijn maximaal tien jaar zou zijn, volgt niet uit de regelgeving.




Verbinden van voorschriften aan de vergunning





6.1
Nu de eis van tien jaar niet rechtstreeks uit de regelgeving voortvloeit, is het de vraag of het college aan de omgevingsvergunning de voorwaarde had mogen verbinden zoals eiseres heeft voorgesteld.



6.2
Het college stelt zich op het standpunt dat artikel 2.22, tweede lid, van de Wabo in de weg staat aan het verbinden van het verzochte voorschrift aan de omgevingsvergunning. Er mogen weliswaar voorschriften ten aanzien van het gebruik worden gesteld, maar deze  gebruiksvoorschriften dienen wel betrekking te hebben op de belangen die het bestemmingsplanvoorschrift waarvan wordt afgeweken, beoogt te beschermen. Het strijdig gebruik ziet op de hoogte van het bouwwerk. Nu dit niet in relatie staat tot de gebruiksvoorschriften over de sociale huurwoningen, mag het niet als voorschrift worden opgenomen. 



6.3
De rechtbank stelt vast dat artikel 2.22, tweede lid, van de Wabo de mogelijkheid biedt om aan een omgevingsvergunning voorschriften te verbinden, die nodig zijn met het oog op het belang dat voor de betrokken activiteit is aangegeven in het bepaalde bij of krachtens de artikelen 2.10 tot en met 2.20. Dit betekent dat in dit geval alleen voorschriften kunnen worden opgenomen over de activiteiten bouwen van een bouwwerk, strijdig gebruik en het maken, hebben of veranderen van een uitweg, omdat de omgevingsvergunning betrekking heeft op die activiteiten.


6.3.1
Ten aanzien van de activiteit ‘bouwen van een bouwwerk’ geldt dat de woningen worden gebouwd als woning, waarbij het voor de activiteit bouwen niet uitmaakt of er al dan niet een sociale huurwoning wordt gebouwd. Aan de omgevingsvergunning voor de activiteit bouwen kunnen géén voorschriften worden verbonden over het concrete gebruik van de woning, omdat die voorschriften niet nodig zijn met het oog op de activiteit bouwen van een bouwwerk. 



6.3.2
Ook ten aanzien van de activiteit ‘het maken, hebben of veranderen van een uitweg’ geldt dat hieraan geen concrete voorschriften over het gebruik van de woningen als sociale huurwoning kunnen worden verbonden. Voorschriften over het gebruiken als sociale huurwoning zijn immers niet nodig met het oog op het maken, hebben of veranderen van een uitweg.



6.3.3
Ten aanzien van de activiteit ‘strijdig gebruik’ overweegt de rechtbank dat de strijdigheid met het bestemmingsplan betrekking heeft op het overschrijden van de toegestane bouwhoogte van de portalen. Hiervoor heeft het college met toepassing van artikel 4 van bijlage II van het Bor een omgevingsvergunning verleend.


Op grond van artikel 2.22, tweede lid, van de Wabo kunnen - zoals hiervoor overwogen - enkel voorschriften aan een omgevingsvergunning worden verbonden die nodig zijn met het oog op het belang dat voor de betrokken activiteit is aangegeven in het bepaalde bij of krachtens de artikelen 2.10 tot en met 2.20 van de Wabo. Dat betekent dat er aan de omgevingsvergunning voorschriften kunnen worden verbonden over de bouwhoogte van de portalen. Voorschriften die niet nodig zijn voor het belang van de betrokken activiteit kunnen niet aan de omgevingsvergunning worden verbonden. De door eiseres gewenste voorschriften over de instandhoudingstermijn van sociale huurwoningen kunnen dan ook niet aan de omgevingsvergunning worden verbonden. 




Conclusie






7.1
Nu de door eiseres gewenste voorschriften over, de instandhoudingstermijn van sociale huurwoningen niet rechtstreeks uit de regelgeving voortvloeien en evenmin aan de omgevingsvergunning kunnen worden verbonden, komt de rechtbank niet toe aan het beoordelen van de vraag of er eerdere afspraken zouden zijn gemaakt over de instandhoudingstermijn, de verwijzing naar eerdere vermeende toezeggingen en het beroep op vertrouwensbeginsel. 


Het college heeft op goede gronden besloten géén voorschriften te verbinden aan de omgevingsvergunning over de instandhoudingstermijn van de te bouwen sociale huurwoningen. 




7.2
De rechtbank merkt op dat volgens het bestemmingsplan er geen maximumtermijn voor het in stand houden van sociale huurwoningen geldt. Het staat eiseres vrij om een omgevingsvergunning voor strijdig gebruik aan te vragen, indien zij van mening is dat zij niet langer de sociale huurwoningen als zodanig in stand hoeft te houden. Een dergelijke procedure is thans echter niet aan de orde.



7.3
Het beroep is ongegrond. Er is geen reden voor een proceskostenveroordeling. 





Beslissing


De rechtbank verklaart het beroep ongegrond.





Deze uitspraak is gedaan door mr. R.A. Karsten-Badal, rechter, in aanwezigheid van mr. E.A. Vermunt, griffier, op 3 maart 2022 en openbaar gemaakt door middel van geanonimiseerde publicatie op www.rechtspraak.nl. De rechter is verhinderd de uitspraak te ondertekenen.






griffier						rechter




Afschrift verzonden aan partijen op:





Wat kunt u doen als u het niet eens bent met deze uitspraak?
Tegen deze uitspraak kan binnen zes weken na de dag van verzending daarvan hoger beroep worden ingesteld bij de Afdeling bestuursrechtspraak van de Raad van State. 






Bijlage – wettelijk kader



Wet algemene bepalingen omgevingsrecht





Artikel 2.22, tweede lid:

Aan een omgevingsvergunning worden de voorschriften verbonden, die nodig zijn met het oog op het belang dat voor de betrokken activiteit is aangegeven in het bepaalde bij of krachtens de artikelen 2.10 tot en met 2.20. Indien toepassing is gegeven aan artikel 2.27, vierde lid, worden aan een omgevingsvergunning tevens de bij de verklaring aangegeven voorschriften verbonden. De aan de omgevingsvergunning verbonden voorschriften zijn op elkaar afgestemd.




Het bestemmingsplan [naam bestemmingsplan]




In het bestemmingsplan [naam bestemmingsplan] is aan het perceel gelegen aan de [adres] te [plaatsnaam 2] de bestemming ‘woongebied’ toegekend.



Artikel 1.51 van de planregels:
Een sociale huurwoning is een huurwoning met een aanvangshuurprijs onder de grens als bedoeld in artikel 13, eerste lid, onder a van de Wet op de huurtoeslag.



Artikel 6.2.1 onder b, sub 1 van de planregels:
Er mogen maximaal 155 woningen worden gebouwd, met dien verstande dat minimaal 35% van de woningen aaneengebouwd gebouwd moet worden, waarvan minimaal 33% van de aaneengebouwde woningen sociale huurwoningen moeten zijn.  



Artikel 6.4.1, onder a, van de planregels:
Tot een gebruik strijdig met deze bestemming, zoals bedoeld in artikel 2.1, eerste lid, onder c, van de Wabo wordt in ieder geval gerekend het gebruik van minder dan 18 woningen als sociale huurwoningen.





Besluit omgevingsrecht




Artikel 1.1.1, eerste lid, onder d:
Een sociale huurwoning is een huurwoning met een aanvangshuurprijs onder de grens als bedoeld in artikel 13, eerste lid, onder a, van de Wet op de huurtoeslag, waarbij de instandhouding voor de in een gemeentelijke verordening omgeschreven doelgroep voor ten minste tien jaar na ingebruikname is verzekerd.





",Rechtbank Zeeland-West-Brabant,2022-03-03,2022-03-02,AWB- 21_3552,Uitspraak,,,Bestuursrecht,Eerste aanleg - enkelvoudig,"
WABOA
","

Rechtspraak.nl

",WABOA
959,ECLI:NL:RBGEL:2022:1186,"

RECHTBANK GELDERLAND


Zittingsplaats Arnhem


Bestuursrecht


zaaknummer: ARN 20/6276 


uitspraak van de enkelvoudige kamer van 4 maart 2022



in de zaak tussen




        [Eiser A]
      , uit [plaats A] , eiser
(gemachtigde: mr. A.J. Verweij),


en



de Raad van bestuur van het Uitvoeringsinstituut werknemersverzekeringen, verweerder
(gemachtigde: P.J. Langgeers).


Als derde-partij neemt aan het geding deel:  Hotel Heerlickheid Van Ermelo B.V., te Ermelo
(gemachtigde: mr. M.H. Andreae).



Procesverloop



In het besluit van 7 oktober 2019 (primair besluit) heeft verweerder geweigerd eiser met ingang van 1 november 2019 in aanmerking te brengen voor een uitkering op grond van de Wet werk en inkomen naar arbeidsvermogen (Wet WIA).


Op 4 september 2020 heeft eiser een verzoek om schadevergoeding gedaan. Hierop is een aanvulling gedaan op 9 november 2020.


In het besluit van 16 oktober 2020 (bestreden besluit) heeft verweerder het bezwaar van eiser en derde-partij tegen het primaire besluit gegrond verklaard, het primaire besluit herroepen en beslist dat eiser met ingang van 1 november 2019 recht heeft op een WGA-uitkering naar een mate van arbeidsongeschiktheid van 100%. Verweerder heeft de kosten van de door de gemachtigde van eiser verleende rechtsbijstand vergoed voor een bedrag van € 1.050,-. Verweerder heeft ook de kosten van de door eiser ingeschakelde deskundige T. den Daas vergoed voor een bedrag van € 518,52.


In het besluit van 17 november 2020 heeft verweerder het verzoek om schadevergoeding van eiser afgewezen.


Eiser heeft tegen het bestreden besluit beroep ingesteld en gelijktijdig een verzoek om schadevergoeding ingediend.


Verweerder heeft een verweerschrift ingediend.


De rechtbank heeft het beroep en het verzoekschrift op 19 januari 2022 op zitting behandeld. Eiser is verschenen, bijgestaan door zijn gemachtigde. Verweerder heeft zich laten vertegenwoordigen door zijn gemachtigde. Namens de derde-partij is niemand verschenen, met bericht van afwezigheid. 


De rechtbank heeft het onderzoek op de zitting geschorst. Verweerder heeft zich op de zitting op het nadere standpunt gesteld dat, in het geval terecht geen loonsanctie is opgelegd, eiser als gevolg van het onjuiste primaire besluit schade heeft geleden, omdat hij in 2019 recht had gehad op een hogere transitievergoeding. Die schade heeft verweerder berekend op netto € 9.234,19. De rechtbank heeft de gemachtigde van eiser in de gelegenheid gesteld die berekening na te lopen en aan te geven of eiser het daarmee eens is. De gemachtigde heeft aangegeven dat, als eiser het daarmee eens is, de grond betreffende de loonsanctie wordt ingetrokken.


Op 25 januari 2022 heeft de gemachtigde van eiser bericht dat eiser instemt met het door verweerder berekende bedrag.


Hierna heeft de rechtbank bericht dat geen nadere zitting wordt gehouden en heeft de rechtbank het onderzoek op de zitting gesloten.



Overwegingen



1.	Eiser is werkzaam geweest als assistent banquet manager bij derde-partij voor 38 uur per week. Op 2 november 2017 heeft hij zich ziek gemeld voor dit werk vanwege psychische klachten. Op 13 augustus 2019 heeft hij een WIA-uitkering aangevraagd.


I.Bestreden besluit

2.1.
Bij het primaire besluit heeft verweerder geweigerd een WIA-uitkering aan eiser toe te kennen. Dit is gebaseerd op een medisch onderzoek waarbij is geconcludeerd dat eiser het werk dat hij deed vanaf december 2018 weer kan doen en hij daarom niet arbeidsongeschikt is. Daarbij is het standpunt ingenomen dat sprake was van een arbeidsconflict en de STECR-richtlijn van toepassing is. Met ingang van 1 november 2019 is aan eiser een WW-uitkering toegekend.



2.2.
In bezwaar zijn door eiser onder meer rapporten ingebracht van bedrijfsarts (tevens verzekeringsarts niet praktiserend en optometrist) T. den Daas. Den Daas heeft geconcludeerd dat er wel sprake is van ziekte of gebrek op grond van chronische posttraumatische stressstoornis (PTSS). De verzekeringsarts bezwaar en beroep heeft een expertise-onderzoek door een psychiater van ARQ Diagnostisch Centrum nodig geacht. Het expertiserapport is opgemaakt op 13 augustus 2020 door GZ-psycholoog J.E. ten Haaf, mede namens psychiater A.M. Lahuis van ARQ Diagnostisch Centrum. Daarin staat dat gesproken kan worden van een ernstige psychiatrische stoornis en dat op 1 november 2019 het bestaan van een psychiatrische diagnose aannemelijk is. Op grond daarvan heeft de verzekeringsarts bezwaar en beroep geconcludeerd dat eiser met ingang van 1 november 2019 arbeidsongeschikt was op grond van een ernstige psychiatrische ziekte. Daarna heeft de verzekeringsarts bezwaar en beroep geconcludeerd dat bij eiser met ingang van 1 november 2019 sprake was van een onvermogen tot persoonlijk en sociaal functioneren als gevolg van een ernstige psychische stoornis en hij geen benutbare mogelijkheden heeft. Hierna heeft verweerder het bestreden besluit genomen. 


3.	Verweerder heeft de kosten van de door de gemachtigde van eiser verleende rechtsbijstand vergoed voor een bedrag van € 1.050,- (1 punt voor het indienen van het bezwaarschrift en 1 punt voor het bijwonen van de telefonische hoorzitting, met een waarde per punt van € 525,-). Verweerder heeft het bezwaar een zaak van gemiddeld gewicht geacht en heeft geen bijzondere omstandigheden aanwezig geacht waardoor hij een hogere vergoeding zou moeten betalen. Er is wel een uitgebreide strijd geleverd tussen (de gemachtigde van) eiser en verweerder, maar de zaak was niet uitzonderlijk ingewikkeld. Verweerder heeft ook de kosten van de door eiser ingeschakelde deskundige, zijnde bedrijfsarts Den Daas, vergoed voor een bedrag van € 518,52. Daarbij is verweerder uitgegaan van 4 uur (1 uur voor het spreekuur, 1 uur voor de aanwezigheid bij de hoorzitting en voor het schrijven van 2 rapportages rekent verweerder 1 uur per geschreven rapportage) en van het vaste uurtarief van € 129,63.



4.1.
Eiser is het niet eens met de hoogte van de door verweerder toegekende proceskosten in bezwaar in verband met het optreden van zijn gemachtigde en niet met de toegekende kosten voor het inschakelen van de deskundige bedrijfsarts Den Daas. Volgens eiser zijn er wel bijzondere omstandigheden als bedoeld in artikel 2, derde lid, van het Besluit proceskosten bestuursrecht (Bpb) die een integrale vergoeding rechtvaardigen van de kosten, namelijk € 8.118,86 (kosten van de gemachtigde) en € 2.682,57 (kosten Den Daas). Het primaire besluit genomen op grond van het rapport van de primaire verzekeringsarts was namelijk evident onjuist. Op grond van een op één dag verricht medisch onderzoek werd eiser plotseling slechts situatief arbeidsongeschikt geacht en werd plotseling gemeend dat ten onrechte het STECR-protocol niet was toegepast. Tegelijkertijd constateerde de primaire verzekeringsarts dat eiser niet kon hervatten bij zijn werkgever, terwijl dat juist een medische contra-indicatie is. De bedrijfsarts had in juni 2019 nog geconstateerd dat eiser beperkingen had en nog steeds arbeidsongeschikt was. Als de primaire verzekeringsarts zorgvuldig en grondig dossierstudie had verricht, had hij tot een andere conclusie moeten komen. Door dit niet te doen, was eiser genoodzaakt in bezwaar te gaan waardoor hij veel kosten heeft moeten maken om het evident onjuiste besluit te corrigeren. Dat het gaat om een complex en arbeidsintensief dossier blijkt wel uit de hoeveelheid stukken die verweerder heeft overgelegd en uit het feit dat verweerder het nodig vond expertise in te roepen. Het was geen standaardzaak en er is veel tijd en energie mee gemoeid gegaan. Bovendien heeft eiser in bezwaar meerdere malen de noodzaak moeten uitleggen van de aanwezigheid van de verzekeringsarts bezwaar en beroep bij de hoorzitting; door de proceshouding van verweerder en om een juiste beslissing af te dwingen, was hij hiertoe gedwongen. Daarna heeft eiser discussie moeten voeren over de instantie die de expertise zou moeten uitvoeren. Eiser wist namelijk een andere instantie die het sneller en goedkoper kon doen. Na meer dan een jaar na het primaire besluit is hij pas in het gelijk gesteld. Dat heeft eiser veel tijd, moeite en geld gekost. Het is onredelijk dat hij voor de gemaakte fouten van verweerder moet opdraaien.



Vergoeding van door de gemachtigde verleende rechtsbijstand




4.2.
De rechtbank overweegt dat uitgangspunt van het Bpb bij vergoeding van door een derde beroepsmatig verleende rechtsbijstand is dat een forfaitaire vergoeding wordt toegekend, waarbij per proceshandeling punten worden toegekend en de waarde per punt wordt gesteld op een vast bedrag. In artikel 2, derde lid, van het Bpb is neergelegd dat hiervan in bijzondere omstandigheden kan worden afgeweken. De toelichting bij het Bpb vermeldt dat in uitzonderlijke gevallen strikte toepassing van de regeling onrechtvaardig kan uitpakken en dat de rechter in bijzondere omstandigheden de volgens het Bpb berekende vergoeding – zonder af te doen aan het karakter van een tegemoetkoming in de daadwerkelijke kosten – kan verhogen of verlagen. Benadrukt wordt dat het werkelijk gaat om uitzonderingen en als voorbeeld wordt genoemd een geval waarin de burger door gebrekkige informatieverstrekking door de overheid op uitzonderlijk hoge kosten voor het verzamelen van het benodigde feitenmateriaal is gejaagd.



4.3.

Naar het oordeel van de rechtbank heeft verweerder terecht geen bijzondere omstandigheden aanwezig geacht als hiervoor bedoeld. Niet gezegd kan worden dat verweerder tegen beter weten in een onjuist standpunt heeft gehandhaafd of dat verweerder ernstig onzorgvuldig heeft gehandeld en daardoor eiser nodeloos tot het maken van (hoge) proceskosten heeft genoodzaakt. De omstandigheid dat eerst is geconcludeerd dat sprake was van een arbeidsconflict en later toch een ernstige psychiatrische stoornis is aangenomen is daarvoor onvoldoende. Daarbij acht de rechtbank van belang dat de primaire verzekeringsarts rekening heeft gehouden met de informatie van GGZ waarin staat dat ‘het lopende arbeidsconflict een grote instandhoudende factor is en herstel belemmerd’ en ook rekening heeft gehouden met zijn eigen bevindingen uit psychisch onderzoek. Verder heeft de verzekeringsarts bezwaar en beroep er rekening mee gehouden dat twee bedrijfsartsen, de GGZ en het deskundigenoordeel aangaven dat sprake was van een arbeidsconflict en de STECR-richtlijn moest worden toegepast en dat de conclusie van Den Daas (PTSS en een depressie) gebaseerd was op eigen onderzoek en niet werd ondersteund door medische informatie. Uit zorgvuldigheid heeft de verzekeringsarts bezwaar en beroep een psychiatrische expertise aangevraagd bij ARQ Diagnostisch Centrum. Uit de stukken volgt niet dat de verzekeringsarts bezwaar en beroep een andere beslissing had genomen als hij niet op de hoorzitting aanwezig was geweest. Dat eiser discussie heeft gevoerd over de instantie die de expertise zou moeten uitvoeren maakt ook niet dat sprake is van een bijzondere omstandigheid om de forfaitaire vergoeding te verhogen. Evenmin was de zaak zo ingewikkeld dat er aanleiding was om uit te gaan van een wegingsfactor van meer dan 1.
Verweerder is daarom terecht uitgegaan van de forfaitaire vergoeding en van een wegingsfactor 1.




Vergoeding kosten deskundige Den Daas




4.4.
Voor een veroordeling tot vergoeding van deskundigenkosten geldt als voorwaarde dat het inroepen van de deskundige redelijk was en dat de kosten van de deskundige redelijk zijn. In deze zaak is alleen het laatste in geschil.



4.5.
Eiser heeft verzocht om integrale vergoeding van de kosten, zijnde € 2.682,57. Dit bestaat uit in totaal 17,28 uur x € 150,-. In de stukken is uitgewerkt waar de uren aan zijn besteed. Verweerder heeft 1 uur gerekend voor het spreekuur dat Den Daas met eiser heeft gehouden waar Den Daas 3,5 uur heeft toegekend. De rechtbank acht het door Den Daas gerekende aantal uren redelijk gelet op de uitgebreide anamnese en het verrichte psychisch onderzoek. Verweerder heeft 1 uur gerekend voor de opmaak van het rapport van 16 maart 2020 waar Den Daas 5,5 uur heeft gerekend. Gelet op de inhoud van het rapport en het aantal pagina’s (12) acht de rechtbank het door Den Daas gerekende aantal uren redelijk. Ook voor het overige acht de rechtbank het aantal uren waar Den Daas van is uitgegaan redelijk. Dat geldt dus ook voor de tijd die is besteed aan overleg met de gemachtigde en de hulp die is verleend aan eiser bij inzage en correctie van het expertiserapport van ARQ Diagnostisch Centrum, waarvoor verweerder geen vergoeding heeft toegekend. Dat betekent dat verweerder ten onrechte niet is uitgegaan van het aantal uren van 17,28.



4.6.
Verweerder is wel terecht uitgegaan van het uurtarief van € 129,63, gelet op het bepaalde in artikel 1, onder b en artikel 2, eerste lid, onder b van het Bbp in samenhang met het Besluit tarieven in strafzaken 2003. Ook hiervan kan worden afgeweken in geval van bijzondere omstandigheden zoals onder 4.2 genoemd. Die bijzondere omstandigheden heeft verweerder, gelet op wat hiervoor onder 4.3 is overwogen, terecht niet aanwezig geacht.



Redelijke termijn




5.1.
Op de zitting heeft eiser verzocht om een schadevergoeding wegens overschrijding van de redelijke termijn. 



5.2.
De behandeling van zaken als deze mag in beginsel maximaal twee jaar duren: een half jaar voor de bezwaarfase en anderhalf jaar voor de beroepsfase. De te beoordelen periode vangt aan met de datum waarop het bezwaarschrift is ingediend en loopt door tot de datum waarop de rechtbank uitspraak heeft gedaan. Als de redelijke termijn is overschreden, wordt in beginsel verondersteld dat de betrokkene immateriële schade heeft geleden in de vorm van spanning en frustratie. In beginsel is een vergoeding van immateriële schade gepast van € 500,- per half jaar of een gedeelte daarvan, waarmee de redelijke termijn in de procedure als geheel is overschreden.



5.3.

Het bezwaar is gemaakt op 15 november 2019 wat betekent dat de redelijke termijn op 15 november 2021 is overschreden. Uitgaande van een uitspraak uiterlijk 15 maart 2022 betekent dat dat de redelijke termijn met 4 maanden is overschreden. Verweerder heeft niet betwist dat de overschrijding van de redelijke termijn in het geheel aan verweerder is te wijten. 
Verweerder zal dan ook veroordeeld worden tot betaling van een immateriële schadevergoeding van € 500,- aan eiser.




Conclusie




6.1.
Het beroep is gegrond en de rechtbank vernietigt het bestreden besluit I ten aanzien van de hoogte van de vergoeding voor de kosten van de deskundige Den Daas. De rechtbank voorziet zelf in de zaak, in die zin dat verweerder de kosten van de deskundige moet vergoeden voor een bedrag van in totaal 17,28 x € 129,63 = € 2.240,-. (Het reeds betaalde bedrag kan vanzelfsprekend verrekend worden.)



6.2.
Omdat de rechtbank het beroep gegrond verklaart, moet verweerder aan eiser het door hem betaalde griffierecht vergoeden.



6.3.

Omdat het beroep gegrond is, krijgt eiser een vergoeding voor de proceskosten die hij heeft gemaakt. Verweerder moet die vergoeding betalen. De vergoeding wordt met toepassing van het Besluit proceskosten bestuursrecht als volgt berekend. De bijstand door een gemachtigde levert 2 punten op (1 punt voor het indienen van het beroepschrift met een waarde per punt van € 759,- en 1 punt voor het verschijnen op de zitting met een waarde per punt van € 759,-), bij een wegingsfactor 1. Toegekend wordt € 1.518,-. Het verzoek om een integrale proceskostenvergoeding wordt afgewezen. Er zijn geen bijzondere omstandigheden om de volgens het Bbp berekende forfaitaire vergoeding te verhogen of verlagen. Evenmin is de zaak zo ingewikkeld dat er aanleiding is om uit te gaan van een wegingsfactor van meer dan 1.
Eiser heeft nog verzocht om vergoeding van reiskosten van € 35,-. Die vergoeding moet verweerder ook betalen.





II.Het verzoek om schadevergoeding

7. Op 4 september 2020 heeft eiser een verzoek om schadevergoeding gedaan, aangevuld op 9 november 2020. Eiser verzoekt primair om vergoeding van de loonschade over de periode van 52 weken van 1 november 2019 tot en met 30 oktober 2020. Er is namelijk ten onrechte geen loonsanctie opgelegd over deze periode. Subsidiair verzoekt eiser om schade in verband met een bedrag aan misgelopen transitievergoeding van € 15.774,98 bruto. Hij is namelijk niet in 2019 (toen bedroeg de transitievergoeding € 44.077,55) ontslagen, maar in 2020 (toen bedroeg de transitievergoeding € 28.302,57). 

8. Verweerder heeft het verzoek afgewezen. Verweerder stelt zich primair op het standpunt dat het de vraag is of er een onrechtmatig besluit is en zo ja, of er dan een loondoorbetalingsverplichting zou hebben bestaan over de periode van 1 november 2019 tot en met 30 oktober 2020. Ten aanzien van het subsidiaire verzoek van eiser stelt verweerder zich op het standpunt dat in Suwinet geen registratie is van een betaalde transitievergoeding in 2019 of in 2020. Dat is door eiser niet aannemelijk gemaakt. 


9.1.

Op zitting heeft verweerder zijn standpunt ten aanzien van de transitievergoeding gewijzigd. Als er terecht geen loonsanctie is opgelegd, dan bedraagt de transitievergoeding volgens verweerder bruto € 17.355,47 en netto € 9.234,19. Verweerder heeft het aannemelijk geacht dat, als hij destijds bij het primaire besluit in 2019 wel meteen de WGA-uitkering aan eiser had toegekend, eiser toen al zou zijn ontslagen en toen al een transitievergoeding betaald had gekregen. Uit de stukken blijkt dat eiser die transitievergoeding, zoals die in 2019 zou zijn uitbetaald, heeft berekend op (in beroep aangepast) bruto € 47.689,80, netto € 28.137,59. Dat is ook het bedrag waar verweerder in zijn berekening op zitting van is uitgegaan. Omdat derde-partij aan eiser in april en oktober 2021 in totaal € 30.334,33 bruto en netto € 18.903,40 aan transitievergoeding heeft betaald, resteert een bedrag van netto € 9.234,19. 
Op de zitting heeft eiser aangegeven dat hij primair verzoekt om - in plaats van vergoeding van de loonschade - vergoeding van de schade in verband met de misgelopen transitievergoeding. Verder heeft eiser aangegeven dat hij nog de gelegenheid wil krijgen om de door verweerder genoemde bedragen na te rekenen en dat, als hij zich hierin kan vinden, hij zijn grond over de vergoeding van de loonschade intrekt. Na schorsing van het onderzoek op de zitting heeft eiser aangegeven zich te kunnen vinden in vergoeding van de schade in verband met de misgelopen transitievergoeding van bruto € 17.355,47 en netto € 9.234,19. 




9.2.
Dat betekent dus dat de rechtbank geen oordeel meer hoeft te geven over het eerder gedane primaire verzoek om vergoeding van de loonschade. Het betekent ook dat het verzoek om schadevergoeding deels zal worden toegewezen en dat verweerder zal worden veroordeeld tot vergoeding aan eiser van een bedrag van € 9.234,19. 


9.3.1.
Eiser heeft verder verzocht om een integrale proceskostenvergoeding van de civiele procedure die hij heeft gevoerd tegen de derde-partij in de periode van augustus tot en met oktober 2021 over de hoogte van de transitievergoeding. Eiser heeft toegelicht dat de onderhavige procedure zo lang duurde dat hij de civiele procedure heeft moeten starten. Tevens wilde hij voorkomen dat verweerder hem in de onderhavige procedure zou verwijten zijn schade niet beperkt te hebben door geen civiele procedure te starten. 



9.3.2.
Verweerder heeft zich op het standpunt gesteld dat het verzoek moet worden afgewezen omdat de proceskosten in de civiele procedure niet in een causaal verband staan met het herroepen primaire besluit. 



9.3.3.
Voor vergoeding van schade is, in aansluiting op de artikelen 6:162 en 6:98 van het Burgerlijk Wetboek (BW), vereist dat de gestelde schade verband houdt met een onrechtmatig besluit en dat vervolgens alleen die schadeposten voor vergoeding in aanmerking komen die in een zodanig verband staan met dat besluit, dat zij het bestuursorgaan, mede gezien de aard van de aansprakelijkheid en van de schade, als een gevolg van dat besluit kunnen worden toegerekend. Hierbij geldt als beginsel dat de schadevergoeding de schuldeiser zoveel mogelijk in de toestand moet brengen waarin hij zou hebben verkeerd indien het schadeveroorzakende feit niet zou hebben plaatsgevonden. Dat beginsel brengt mee dat de omvang van de schade wordt bepaald door een vergelijking van de toestand zoals deze in werkelijkheid is met de toestand zoals die (vermoedelijk) zou zijn geweest indien het schadeveroorzakende feit niet zou hebben plaatsgevonden. Ook geldt dat een benadeelde gehouden is om het ontstaan van schade en de omvang van de schade te beperken voor zover dit redelijkerwijs van hem kan worden verlangd. Indien hij dat niet doet, kan dit tot gevolg hebben dat de schadevergoedingsplicht op grond van artikel 6:101 van het BW wordt verminderd. Indien zowel de benadeelde als de vergoedingsplichtige het in de hand heeft om de schade te beperken, hangt het van de omstandigheden van het geval af of en in hoeverre de vergoedingsplichtige aan de benadeelde kan tegenwerpen dat deze de schade niet heeft beperkt. Daarbij valt in aanmerking te nemen dat het aan het handelen of nalaten van de vergoedingsplichtige is te wijten dat de benadeelde in de situatie is komen te verkeren die tot schadebeperking noodzaakt.



9.3.4.
Eiser heeft verzocht om integrale proceskostenvergoeding van de civiele procedure die is gevoerd over de hoogte van de transitievergoeding. Volgens de stukken heeft derde-partij op 29 april 2021 een transitievergoeding betaald aan eiser van netto € 15.654,63. In de civiele procedure heeft eiser verzocht om derde-partij te veroordelen tot betaling van het resterende deel van de transitievergoeding, zodat hij alsnog een transitievergoeding zou krijgen ter hoogte van de transitievergoeding die hij in 2019 betaald zou hebben gekregen. De kantonrechter heeft eiser daarin geen gelijk gegeven. In verband met de hoogte van het salaris waarmee gerekend moest worden, heeft de kantonrechter op 20 september 2021 derde-partij veroordeeld tot een betaling aan eiser van € 1.457,23 te vermeerderen met de wettelijke rente. De proceskosten zijn gecompenseerd zodanig dat iedere partij met de eigen kosten belast blijft. 



9.3.5.
Naar het oordeel van de rechtbank heeft verweerder zich terecht op het standpunt gesteld dat het voeren van de civiele procedure niet in een zodanig verband staat met het onrechtmatige primaire besluit dat de kosten van het voeren van die procedure als een gevolg van dat besluit aan verweerder kunnen worden toegerekend. Dat de onderhavige procedure langer heeft geduurd, is daarvoor onvoldoende. Naar het oordeel van de rechtbank strekt de verplichting om schade te beperken ook niet zo ver dat eiser gehouden was om de civiele procedure te voeren om zo te bewerkstelligen dat hij de hogere transitievergoeding uit 2019 uitbetaald zou krijgen.



Conclusie





10.1.
Het verzoek om schadevergoeding wordt gedeeltelijk toegewezen. Verweerder zal worden veroordeeld tot vergoeding van schade aan eiser voor een bedrag van € 9.234,19. Het verzoek om schadevergoeding wordt voor het overige afgewezen.



10.2.
Eiser krijgt een vergoeding voor de proceskosten die hij heeft gemaakt met betrekking tot het verzoek om schadevergoeding. Verweerder moet die vergoeding betalen. De rechtbank volgt niet het standpunt van verweerder dat het beroep tegen het bestreden besluit en het verzoekschrift samenhangende zaken zijn. De vergoeding wordt met toepassing van het Besluit proceskosten bestuursrecht als volgt berekend. De bijstand door een gemachtigde levert 2 punten op (1 punt voor het indienen van het verzoekschrift met een waarde per punt van € 759,- en 1 punt voor het verschijnen op de zitting met een waarde per punt van € 759,-), bij een wegingsfactor 1. Toegekend wordt € 1.518,-. Het verzoek om een integrale proceskostenvergoeding wordt afgewezen. Er zijn geen bijzondere omstandigheden om de volgens het Bbp berekende forfaitaire vergoeding te verhogen of verlagen. Evenmin is het verzoekschrift zo ingewikkeld dat er aanleiding is om uit te gaan van een wegingsfactor van meer dan 1.




Beslissing




De rechtbank:

- verklaart het beroep gegrond;
- vernietigt het bestreden besluit ten aanzien van de hoogte van de vergoeding voor de kosten van de deskundige Den Daas. Bepaalt dat verweerder de kosten van de deskundige Den Daas moet vergoeden voor een bedrag van € 2.240,- en bepaalt dat deze uitspraak in de plaats treedt van het vernietigde gedeelte van het bestreden besluit;
- veroordeelt verweerder tot het betalen van een schadevergoeding aan eiser wegens overschrijding van de redelijke termijn tot een bedrag van € 500,-;
- wijst het verzoek om schadevergoeding gedeeltelijk toe;
- veroordeelt verweerder tot vergoeding aan eiser van de schade van € 9.234,19;
- wijst het verzoek om schadevergoeding voor het overige af; 
- draagt verweerder op het betaalde griffierecht van € 48,- aan eiser te vergoeden;
- veroordeelt verweerder in de proceskosten van eiser tot een bedrag van € 3.071,-.



Deze uitspraak is gedaan door mr. J.A. van Schagen, rechter, in aanwezigheid van mr. N. ter Horst, griffier. De uitspraak is uitgesproken in het openbaar op 






de griffier is buiten staat te tekenen











griffier


rechter








Een afschrift van deze uitspraak is verzonden aan partijen op:





Bent u het niet eens met deze uitspraak?

Als u het niet eens bent met deze uitspraak, kunt u een brief sturen naar de Centrale Raad van Beroep waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 6 weken na de dag waarop deze uitspraak is verzonden. U ziet deze datum hierboven.




 Stb 2014, 411.


 Zie bijvoorbeeld de uitspraak van de Centrale Raad van Beroep (CRvB) van 8 maart 2021, ECLI:NL:CRVB:2021:489.


 Zie bijvoorbeeld de uitspraak van de CRvB van 23 januari 2019, ECLI:NL:CRVB:2019:209.


 Zie bijvoorbeeld de uitspraak van de CRvB van 30 januari 2019, ECLI:NL:CRVB:2019:392.

",Rechtbank Gelderland,2022-03-04,2022-03-04,AWB_20_6276,Uitspraak,,,Bestuursrecht; Socialezekerheidsrecht,Eerste aanleg - enkelvoudig,"
Geen integrale proceskostenvergoeding. Vergoeding kosten deskundige. Overschrijding redelijke termijn. Schadevergoeding.
","

Rechtspraak.nl

",Geen integrale proceskostenvergoeding. Vergoeding kosten deskundige. Overschrijding redelijke termijn. Schadevergoeding.
960,ECLI:NL:GHARL:2022:1705,"

GERECHTSHOF ARNHEM-LEEUWARDEN


locatie Leeuwarden 



afdeling civiel recht



zaaknummers gerechtshof 200.301.768/01 en 200.301.769/01
(zaaknummers rechtbank Noord-Nederland 207252 en 186678)




beschikking van 3 maart 2022 







          [verzoeker]
        , 
wonende te [woonplaats1] ,verzoeker in hoger beroep,
verder te noemen: de vader,
advocaat: mr. J.L.J. Leijendekker te Wijk bij Duurstede.



Als belanghebbenden zijn aangemerkt: 



1. de gecertificeerde instelling 

Stichting Jeugdbescherming Noord en Veilig Thuis Groningen,
gevestigd te Groningen,
verder te noemen: de GI,


2 [de moeder] , 

wonende te [woonplaats2] ,
verder te noemen: de moeder,
advocaat: mr. N. Groeneveld te Hoogezand.



In zijn toetsende en/of adviserende taak is gekend: 

de raad voor de kinderbescherming

regio Noord Nederland, locatie Groningen,
verder te noemen: de raad.






1Het geding in eerste aanleg


Het hof verwijst voor het geding in eerste aanleg naar de beschikkingen van de rechtbank Noord-Nederland, locatie Groningen van 29 september 2020 en 9 september 2021, uitgesproken onder voormeld zaaknummer.






2Het geding in hoger beroep


2.1
Het verloop van de procedures blijkt uit:
- het beroepschrift met bijlage(n) in beide procedures, ingekomen op 18 oktober 2021;
- twee journaalberichten namens de vader van 8 november 2021 met bijlage(n); 
- een journaalbericht namens de vader van 25 november 2021 met bijlagen(n);
- het verweerschrift van de GI met bijlage(n); 
- het verweerschrift van de moeder met bijlage(n) in beide procedures; 
- een journaalbericht namens de vader van 1 februari 2022 met bijlage(n);
- een journaalbericht namens de moeder van 1 februari 2022 met bijlage(n);
- een brief van de GI van 2 februari 2022 met bijlage(n);
- een journaalbericht namens de vader van 2 februari 2022 met bijlage(n).



2.2

De mondelinge behandeling heeft op 7 februari 2022 plaatsgevonden. De zaken met nummers 200.301.768/01 en 200.301.769/01 zijn gelijktijdig behandeld. 
De ouders zijn verschenen, bijgestaan door hun advocaten. De vader is bijgestaan door een tolk in de Engelse taal ( [naam1] tolknummer [nummer] ). Namens de GI is verschenen [naam2] . Namens de raad is [naam3] verschenen.







3De feiten


3.1

Uit de in april 2018 verbroken relatie tussen de vader en de moeder is [in] 2017

          [de minderjarige] geboren. De ouders oefenen gezamenlijk het ouderlijk gezag uit over [de minderjarige] .

          [de minderjarige] woont bij de moeder. De vader heeft de Ierse nationaliteit en woont vanaf maart 2018 in Nederland.




3.2

        [de minderjarige] staat sinds 2 oktober 2019 onder toezicht van de Gl. 



3.3
Bij de - uitvoerbaar bij voorraad verklaarde - beschikking van 9 september 2021 is als volgt beslist:
- verlengt de ondertoezichtstelling van [de minderjarige] voor de duur van één jaar derhalve tot 22 oktober 2022,
- stelt de hoofdverblijfplaats van [de minderjarige] vast bij de moeder,
- stelt als verdeling van de zorg- en opvoedingstaken vast dat de vader en [de minderjarige] eens per twee weken contact met elkaar hebben op het kantoor van de GI onder begeleiding van een door de GI aan te wijzen begeleider. De rechter bepaalt voorts dat wanneer blijkt dat de vader alsnog samenwerking met de GI, zodanig dat de in de beschikking omschreven zorgen en bezwaren zich niet meer voordoen, de GI deze regeling kan wijzigen door de regeling uit te breiden naar haar eigen inzicht,
- bepaalt dat de GI als voorwaarde voor een eventuele uitbreiding van de omgangsregeling mag verlangen dat de vader zich onderwerpt aan een persoonlijkheidsonderzoek,
- verleent aan de moeder vervangende toestemming voor de inschrijving van [de minderjarige] op een basisschool in [woonplaats2] ,
- bepaalt dat de moeder eenmaal per maand schriftelijk of per e-mail de vader moet informeren over belangrijke aangelegenheden met betrekking tot [de minderjarige] . 






4De omvang van het geschil


4.1

De vader is met zeven grieven in hoger beroep gekomen van de beschikking van 9 september 2021. In de procedure van de ondertoezichtstelling beoogt de grief het geschil in hoger beroep in volle omvang aan de orde te stellen. In de procedure inzake - kort samengevat - de gezagskwesties zien de grieven op de hoofdverblijfplaats van [de minderjarige] , en de (daarmee verbonden) schoolkeuze, enkele specifieke overwegingen van de rechtbank en het begeleide contact tussen de vader en [de minderjarige] . 
De vader verzoekt de bestreden beschikking te vernietigen en te bepalen dat de hoofdverblijfplaats van [de minderjarige] bij hem zal zijn, dat [de minderjarige] tweetalig onderwijs zal volgen en dat de ondertoezichtstelling niet wordt verlengd. Subsidiair, indien de ondertoezichtstelling wel wordt verlengd, verzoekt de vader dat er een andere gezinsbegeleidster wordt benoemd, te bepalen dat de moeder een persoonlijkheidsonderzoek zal dienen te ondergaan en dat er een objectief onderzoek zal plaatsvinden naar de veiligheid van [de minderjarige] bij de moeder. 




4.2
De GI voert verweer met het verzoek de bestreden beschikking te bekrachtigen en de verzoeken van de vader af te wijzen. 



4.3
De moeder voert verweer. Zij verzoekt de vader niet-ontvankelijk te verklaren in zijn verzoek(en), althans de verzoeken van de vader af te wijzen en de bestreden beschikking waartegen beroep in stand te houden en te bekrachtigen. 






5De motivering van de beslissing


5.1
De vader is eerder in hoger beroep gekomen tegen de beschikking van de rechtbank Noord-Nederland locatie Groningen van 29 september 2020. Bij beschikking van 20 mei 2021 heeft dit hof toen overwogen dat uit de stukken en de behandeling ter zitting is gebleken dat de gronden voor de ondertoezichtstelling nog steeds aanwezig waren. Er waren op dat moment blijvende zorgen over [de minderjarige] bij alle betrokkenen, waarbij echter verschillend werd gedacht over de oorzaak van de zorgen. De verlenging van de ondertoezichtstelling van [de minderjarige] tot 2 oktober 2021, zoals door de kinderrechter in de beschikking van 29 september 2020 werd beslist, is vervolgens bekrachtigd. Nu, driekwart jaar later, komt het hof tot de conclusie dat de zorgen over [de minderjarige] onverminderd groot zijn, en ook dat de vader enerzijds en de moeder met de hulpverlening anderzijds nog steeds tegenover elkaar staan waar het gaat om de oorzaak van de zorgen over [de minderjarige] . In de tussenliggende periode heeft de raad een onderzoek uitgevoerd over de hoofdverblijfplaats van [de minderjarige] en de verdeling van de zorg- en opvoedingstaken. De conclusies en adviezen uit dat onderzoek zijn na het uitbrengen van het advies aan de rechtbank deels ingehaald door de actualiteit. De omgang tussen [de minderjarige] en zijn vader vindt inmiddels begeleid plaats nadat de rechtbank heeft geoordeeld dat de door de raad geadviseerde onbegeleide omgang te belastend is voor [de minderjarige] . Ter zitting van het hof heeft de raad zijn advies ten aanzien van de omgang aangepast in die zin dat de raad onbegeleide omgang niet langer in het belang van [de minderjarige] acht.



5.2
Rode draad in het standpunt van de vader vormen zijn zorgen over het welbevinden van [de minderjarige] bij de moeder thuis. In een niet-aflatende stroom van e-mails en brieven brengt de vader op een dwingende toon zijn zorgen onder de aandacht van de betrokken hulpverlening. Anders dan door de vader wordt gesteld, blijkt echter nergens uit dat zijn zorgen niet serieus worden genomen. [de minderjarige] wordt door verschillende professionals nauwlettend gevolgd en eerder is hij gedurende de opname met de moeder in [naam4] geobserveerd. Ook wordt de moeder iedere twee weken door haar ambulant begeleider bezocht en iedere zes weken komt de jeugdbeschermer langs. Voorts is de school van [de minderjarige] op de hoogte van de zorgen van de vader. Geen van de zorgen van de vader over de opvoedsituatie van [de minderjarige] bij de moeder worden door de betrokkenen herkend. Niettemin blijft de vader [de minderjarige] belasten met zijn zorgen over de opvoedingssituatie van [de minderjarige] bij zijn moeder tijdens de (spaarzame) omgangsmomenten. Bijvoorbeeld door foto's van hem te maken, zijn voeten op te meten en door te vragen of [de minderjarige] al met de moeder naar de huisarts is geweest. De vader lijkt niet in te zien wat de impact van zijn handelen, zijn houding en zijn gedrag op [de minderjarige] is, ook niet nadat hij daar door meerdere hulpverleners, de rechtbank en eerder dit hof op is gewezen. Duidelijk is dat [de minderjarige] van zijn vader houdt, dat hij zijn vader graag ziet en dat de begeleide omgangsmomenten op bepaalde punten goed verlopen. Los van het juridische oordeel in beide procedures roept het hof de vader dan ook nadrukkelijk op om bovenal [de minderjarige] niet te betrekken in en te belasten met zijn zorgen over de opvoedingssituatie van [de minderjarige] bij zijn moeder. Het is van groot belang voor de relatie tussen vader en [de minderjarige] dat [de minderjarige] onbelast en onbezorgd contact kan hebben met zijn vader. Hier ligt een taak voor de vader.



5.3
Bij het nemen van een beslissing op de verzoeken in hoger beroep dient het hof na te gaan waar het belang van [de minderjarige] het meest mee is gediend. Waar zijn belang in ieder geval niet mee is gediend, is de huidige patstelling nu [de minderjarige] volledig klem zit tussen zijn ouders. Ondanks alle kritiek van de zijde van de vader blijft de moeder [de minderjarige] in staat stellen om van zijn vader te houden en om het contact mogelijk te maken. Andersom blijft de vader de moeder diskwalificeren en reageert hij jegens de hulpverlening veelal met klachtenprocedures, aanklachten en aansprakelijkstellingen wanneer men zijn zorgen niet erkent. Om deze patstelling te doorbreken en het tij te doen keren is, naar het oordeel van het hof, het de vader die hierin actie zal moeten ondernemen. Hij heeft de sleutel in handen om de communicatie met zowel de moeder als de hulpverlening te veranderen door zich meewerkend op te stellen en aanwijzingen ten aanzien van zijn houding en gedrag op te volgen. Ter zitting is in dit kader het persoonlijkheidsonderzoek van de vader zoals door hem overgelegd aan de orde gekomen. Zowel de GI als de raad hebben aangegeven in het onderzoek weinig aanknopingspunten te zien waardoor de communicatie met de vader beter  zou kunnen verlopen. De raad heeft daartoe wel concrete aanbevelingen aan de vader gegeven. Het hof geeft de vader in overweging om deze aanbevelingen op te volgen om in het belang van [de minderjarige] uit de impasse te geraken.



5.4
Voor wat betreft de verlenging van de ondertoezichtstelling is het hof, evenals de kinderrechter en op dezelfde gronden als de kinderrechter die het hof overneemt en tot de zijne maakt, van oordeel dat voldaan is aan de wettelijke vereisten van artikel 1:260, eerste lid, in verband met artikel 1:255, eerste lid, van het Burgerlijk Wetboek (BW). Zoals door het hof in de beschikking van 20 mei 2021 is overwogen, heeft de vader onvoldoende gesteld of gemotiveerd onderbouwd dat niet langer is voldaan aan de gronden van een ondertoezichtstelling. [de minderjarige] heeft al sinds zijn geboorte te maken met de (forse) spanningen tussen zijn ouders en hij krijgt hier steeds meer van mee. Het staat buiten kijf dat dit zeer schadelijk is voor zijn ontwikkeling. Het verleden heeft bovendien aangetoond dat de ouders er in het vrijwillig kader niet in slagen om deze bedreiging in de ontwikkeling van [de minderjarige] weg te nemen. Het hof zal de bestreden beschikking op dit onderdeel bekrachtigen.



5.5

Ten aanzien van de hoofdverblijfplaats van [de minderjarige] wordt door het hof het volgende overwogen en beslist. Ingevolge artikel 1:253a lid 2 BW kan de rechter op verzoek van de ouders of van een van hen een regeling vaststellen inzake de uitoefening van het ouderlijk gezag. Deze regeling (voor zover hier van belang) kan omvatten:a. een toedeling aan ieder der ouders van de zorg- en opvoedingstaken;b. de beslissing bij welke ouder het kind zijn hoofdverblijfplaats heeft.
Op grond van alles wat in deze procedure is aangevoerd, zal het hof de beslissing van de rechtbank bekrachtigen. Gelet op alle zorgen over [de minderjarige] acht het hof het niet in het belang van [de minderjarige] om zijn hoofdverblijfplaats bij de vader te bepalen. [de minderjarige] woont vanaf zijn geboorte bij de moeder en hij ontwikkelt zich daar goed. Het is niet in het belang van [de minderjarige] om die situatie te wijzigen. De redenen die de vader daarvoor aanvoert, worden door de professionals om [de minderjarige] heen niet gedeeld. De omstandigheid dat tweetalig onderwijs in de thuissituatie bij de moeder praktisch niet te realiseren is, maakt dat niet anders. Voor wat betreft de zorgregeling tussen de vader en [de minderjarige] heeft de vader het hof ter zitting verzocht om, in het geval de hoofdverblijfplaats bij de moeder wordt bepaald, een weekendregeling te bepalen zoals de raad die in zijn rapport van 14 juli 2021 heeft geadviseerd. Ook op dit onderdeel ziet het hof in hetgeen de vader in hoger beroep heeft aangevoerd geen aanleiding anders te beslissen dan de rechtbank heeft gedaan zodat de beslissing ook op dit onderdeel wordt bekrachtigd. Evenals de rechtbank en het aangepaste advies van de raad acht het hof onbegeleide omgang niet in het belang van [de minderjarige] zolang de vader hem blijft betrekken in de strijd met de moeder en zolang hij weigert de samenwerking met de GI aan te gaan. Ook hier is het de vader die de sleutel in handen heeft om verandering in deze situatie aan te brengen.




5.6
Gelet op de genomen beslissingen en de overwegingen daartoe behoeven de overige verzoeken van de vader geen verdere bespreking.






6De slotsom


Op grond van hetgeen hiervoor is overwogen zal het hof de bestreden beschikking, voor zover aan zijn oordeel onderworpen, bekrachtigen. 






7De beslissing


Het hof, beschikkende in hoger beroep:




in de zaak met zaaknummer 200.301.768/01




bekrachtigt de beschikking van de kinderrechter in de rechtbank Noord-Nederland, locatie Groningen van 9 september 2021 voor zover aan het oordeel van het hof onderworpen; 



wijst het meer of anders verzochte af.




in de zaak met zaaknummer 200.301.769/01




bekrachtigt de beschikking van de rechtbank Noord-Nederland, locatie Groningen van 9 september 2021, voor zover aan het oordeel van het hof onderworpen;



wijst het meer of anders verzochte af.



Deze beschikking is gegeven door mrs. A.P. de Jong-de Goede, M.P. den Hollander en F. Menso, bijgestaan door mr. M. Oevering als griffier, en is op 3 maart 2022 uitgesproken in het openbaar in tegenwoordigheid van de griffier.



",Gerechtshof Arnhem-Leeuwarden,2022-03-03,2022-03-07,200.301.768/01 en 200.301.769/01,Uitspraak,,,Civiel recht; Personen- en familierecht,Hoger beroep,"
De ondertoezichtstelling is nodig. De vader belast het kind door zijn gedrag, maar lijkt niet in te zien wat de impact van zijn handelen is. Hij diskwalificeert de moeder en bestookt de hulpverlening met (klachten) procedures.
","

Rechtspraak.nl

","De ondertoezichtstelling is nodig. De vader belast het kind door zijn gedrag, maar lijkt niet in te zien wat de impact van zijn handelen is. Hij diskwalificeert de moeder en bestookt de hulpverlening met (klachten) procedures."
961,ECLI:NL:GHAMS:2022:630,"

GERECHTSHOF AMSTERDAM   


afdeling civiel recht en belastingrecht, team I



zaaknummer 	: 200.284.737/01



zaak-/rolnummer rechtbank Amsterdam	: 8073526/ CV EXPL 19-20291




arrest van de meervoudige burgerlijke kamer van 1 maart 2022




inzake




365 SCHOON B.V.,
gevestigd te Amsterdam,
appellante,
advocaat: mr. R.H. Bouwman te Amsterdam,



tegen




SASAGAR BV,

gevestigd te Rotterdam,
geïntimeerde,
advocaat: mr. H. Bulut-Yazir te Amsterdam.






1Het geding in hoger beroep


Partijen worden hierna 365 Schoon en Sasagar genoemd.



365 Schoon is bij dagvaarding van 13 oktober 2020 in hoger beroep gekomen van een vonnis van de kantonrechter in de rechtbank Amsterdam (hierna: de kantonrechter) van 31 juli 2020, onder bovenvermeld zaak- /rolnummer gewezen tussen Sasagar als eiseres in conventie, tevens verweerster in reconventie, en 365 Schoon als gedaagde in conventie tevens eiseres in reconventie.



Bij arrest van 10 november 2020 heeft het hof een mondelinge behandeling na aanbrengen gelast, die op 3 februari 2021 heeft plaatsgevonden. 



Partijen hebben daarna de volgende stukken ingediend:

- memorie van grieven, met producties;
- memorie van antwoord, met een productie.


Ten slotte is arrest gevraagd.



365 Schoon heeft geconcludeerd dat het hof het bestreden vonnis zal vernietigen en, naar het hof begrijpt, alsnog de vordering van Sasagar zal afwijzen, met veroordeling - uitvoerbaar bij voorraad - van Sasagar in de kosten van het geding in beide instanties.
Sasagar heeft geconcludeerd tot bekrachtiging van het bestreden vonnis, met - uitvoerbaar bij voorraad - veroordeling van 365 Schoon in de werkelijke kosten van het geding in hoger beroep met nakosten en rente.






2Feiten


De kantonrechter heeft in het bestreden vonnis onder 2.1 tot en met 2.9 de feiten vastgesteld die hij tot uitgangspunt heeft genomen. Deze feiten zijn in hoger beroep niet in geschil en dienen derhalve ook het hof als uitgangspunt. Samengevat en waar nodig aangevuld met andere feiten die als enerzijds gesteld en anderzijds niet of onvoldoende betwist zijn komen vast te staan, komen de feiten neer op het volgende.



2.1
Sasagar en 365 Schoon hebben in februari 2018 een overeenkomst van opdracht (hierna: de overeenkomst) gesloten, waarbij Sasagar ICT werkzaamheden voor 365 Schoon zou verrichten.



2.2
Op pagina 12 van de overeenkomst van opdracht staat vermeld:



Opdrachtomschrijving


Omschrijving van de aard van de werkzaamheden:


Sasagar BV zal Schoon 365, gevestigd te Amsterdam, voorzien van implementatie van applicatie “schoon365”.


Hiermee wordt o.a. bedoeld het ontwerpen, creeren en testen van de applicatie Schoon365.


Overige werkzaamheden die niet besproken zijn worden verricht tegen regulier tarief (98,65 euro ex btw).





2.3
Partijen hebben een bedrag afgesproken van € 6.200,00 exclusief btw voor de werkzaamheden genoemd in de overeenkomst. Schoon 365 heeft hiervoor een aanbetaling gedaan van € 2.000,00. Partijen zijn in de overeenkomst een betalingstermijn van telkens veertien dagen na factuurdatum overeengekomen.



2.4
Sasagar heeft verschillende facturen aan 365 Schoon verzonden. Daarop heeft zij de aanbetaling in mindering gebracht. 



2.5
Van de facturen staat nog een totaalbedrag open van € 5.858,95. Verder heeft Sasagar meerwerk berekend op basis van het overeengekomen uurloon en gespecificeerd in het opleverdocument (zie 2.7) tot een totaalbedrag van € 5.425,75. De facturen hebben een betaaltermijn van veertien dagen. 



2.6
Sasagar heeft 365 Schoon verschillende e-mails gestuurd met betalingsherinneringen. 



2.7
In augustus heeft Sasagar een opleverdocument met vermelding van de extra werkzaamheden aan 365 Schoon gestuurd.



2.8
Bij brief van 4 oktober 2018, met het kopje ‘ontbinding opdrachtovereenkomst’, heeft de toenmalige advocaat van 365 Schoon Sasagar meegedeeld dat Sasagar de opdracht niet naar behoren heeft uitgevoerd en dat 365 Schoon hierdoor schade lijdt, waarvoor zij Sasagar aansprakelijk stelt. Verder vermeldt de brief: De tekortkomingen aan de zijde van Sasagar zijn van dusdanige omvang dat nakoming blijvend onmogelijk wordt geacht, zodat ontbinding gerechtvaardigd is. Daarbij geldt dat Sasagar de fatale termijn voor de oplevering niet is nagekomen, waardoor eveneens nakoming onmogelijk is. Tot slot wordt er in de brief verzocht om betaling van een bedrag van € 15.000,00 (inclusief terugbetaling van het aanbetalingsbedrag) ter vergoeding van de geleden en te lijden schade. 



2.9
Bij brief van 30 november 2018 heeft de toenmalige advocaat van 365 Schoon onder meer het volgende geschreven aan Sasagar: 



Bij aangetekende brief van 4 oktober jl. heb ik u reeds aangeschreven over de tekortkoming uwerzijds in de nakoming van de opdrachtovereenkomst (…). Als gevolg daarvan bent u aansprakelijk gesteld en is de ontbinding van de opdrachtovereenkomst ingeroepen. 





2.10
Bij brief van 27 maart 2019 aan 365 Schoon heeft de advocaat van Sasagar onder meer betwist dat er een fatale termijn was overeengekomen en dat de opdracht niet naar behoren is uitgevoerd. Tot slot wordt 365 Schoon gesommeerd om het totale nog openstaande bedrag van € 12.424,11 te betalen. Bij de brief is het opleverdocument en een totaalfactuur gevoegd.






3Beoordeling


3.1
In eerste aanleg heeft Sasagar gevorderd veroordeling van 365 Schoon tot betaling van, primair, € 12.424,11, vermeerderd met wettelijke rente, dan wel, subsidiair, een in goede justitie te bepalen bedrag aan loon voor de verrichte werkzaamheden, vermeerderd met de wettelijke rente. Aan deze vordering heeft Sasagar ten grondslag gelegd dat 365 Schoon de overeenkomst dient na te komen en de openstaande bedragen van € 5.425,75 en € 5.858,95 alsmede de btw daarover (€ 1.139,41) dient te voldoen, tezamen in totaal € 12.424,11. 



3.2	365
Schoon heeft, op haar beurt, een tegenvordering ingediend en gevorderd dat Sasagar wordt veroordeeld tot het betalen van een schadevergoeding van, primair, € 15.000,00 dan wel, subsidiair, een in goede justitie te bepalen bedrag, vermeerderd met wettelijke rente. 365 Schoon heeft aan haar vordering ten grondslag gelegd dat Sasagar is tekortgeschoten in de nakoming van de overeenkomst en dat 365 Schoon hierdoor schade heeft geleden. 



3.3

Bij het bestreden vonnis heeft de kantonrechter de vordering van Sasagar toegewezen en de tegenvordering van 365 Schoon afgewezen en 365 Schoon veroordeeld in de kosten van het geding in conventie en reconventie, met nakosten. 
Daartoe heeft de kantonrechter onder meer het volgende overwogen. Gesteld noch gebleken is dat nakoming onmogelijk was, zodat ontbinding alleen mogelijk is als Sasagar in verzuim is. Dat partijen een fatale termijn zijn overeengekomen blijkt nergens uit. Evenmin is sprake van mededelingen of gedragingen van Sasagar waaruit kan worden afgeleid dat zij niet meer zou nakomen, nu nergens uit blijkt dat Sasagar ooit in de gelegenheid is gesteld de tekortkomingen te herstellen. Van een voldoende duidelijke ingebrekestelling is geen sprake en gezien het voorgaande is er geen verzuim ingetreden. 365 Schoon was niet bevoegd om de overeenkomst op grond van de gestelde gebreken te ontbinden of op te schorten en dat betekent dat de betalingsverplichting van 365 Schoon is blijven bestaan, aldus de kantonrechter. Ten overvloede heeft de kantonrechter opgemerkt dat de tekortkomingen onvoldoende zijn onderbouwd. Tegen deze beslissing en de daaraan ten grondslag gelegde motivering komt 365 Schoon met drie grieven op.




3.4
Met de grieven 1, 2 en 3 voert 365 Schoon aan dat zij wel een fatale termijn is overeengekomen, namelijk 31 mei 2018. Zij stelt verder dat het Sasagar eind augustus 2018 nog steeds niet is gelukt om een goed werkende app te leveren. Tot slot stelt zij dat zij na 31 mei 2018 Sasagar meerdere malen in de gelegenheid heeft gesteld om de tekortkomingen te herstellen, onder meer in een e-mail van 7 augustus 2018. 



3.5
De grieven kunnen niet tot vernietiging van het bestreden vonnis leiden. Het is namelijk aan 365 Schoon, die de ontbinding van de overeenkomst bij brief van 4 oktober 2018 inroept om zich te verweren tegen de vordering tot nakoming van Sasagar, om te stellen en zo nodig te bewijzen dat zij bevoegd was om de overeenkomst te ontbinden. Naar het oordeel van het hof heeft 365 Schoon in hoger beroep, evenals in eerste aanleg, onvoldoende gesteld om te kunnen aannemen dat zij daartoe bevoegd was. Uit de memorie van grieven valt niet op te maken ten aanzien van welke verbintenissen Sasagar zou zijn tekortgeschoten en waarom dat als een tekortkoming valt aan te merken. Ondanks de overweging (ten overvloede) van de kantonrechter dat de aan Sasagar verweten tekortkomingen onvoldoende zijn onderbouwd, heeft 365 Schoon ook in hoger beroep nagelaten deze concreet te benoemen. Een enkele verwijzing naar meerdere bijgevoegde producties volstaat daartoe niet. In de e-mail van 7 augustus 2018 waar 365 Schoon wel specifiek naar verwijst staat weliswaar: ‘Wij hebben afgesproken, dat de app in maand mei 2018 operationeel zal zijn. Helaas is dit tot heden niet gebeurd.’ Maar in diezelfde e-mail van 7 augustus 2018 wordt vervolgens gesproken over het maken van nieuwe flyers. De onduidelijkheid over de niet toegelichte tekortkomingen maakt dat ook niet kan worden vastgesteld dat 31 mei 2018 een fatale termijn voor de betreffende tekortkomingen is, waar nog bijkomt dat het fatale karakter van die datum evenmin is onderbouwd. Gezien de betwisting door Sasagar lag het op de weg van 365 Schoon dit nader toe te lichten, hetgeen zij heeft nagelaten. Een en ander komt erop neer dat 365 Schoon niet heeft voldaan aan haar stelplicht ter onderbouwing van haar verweer dat zij de overeenkomst heeft ontbonden. 365 Schoon heeft geen andere stellingen naar voren gebracht die aan toewijzing van de vordering van Sasagar in de weg staan. Het hof komt dan ook tot de conclusie dat de kantonrechter de vordering van Sasagar terecht heeft toegewezen. 



3.6
De grieven hebben geen succes. Het vonnis waarvan beroep zal worden bekrachtigd. 365 Schoon zal als in het ongelijk gestelde partij worden verwezen in de kosten van het geding in hoger beroep. Voor een veroordeling in de volledige proceskosten, zoals Sasagar heeft verzocht, ziet het hof geen aanleiding. Er zijn geen buitengewone omstandigheden naar voren gebracht door Sasagar die dat zouden kunnen rechtvaardigen. Zo is er geen grond voor het oordeel dat 365 Schoon haar verweer baseert op feiten en omstandigheden waarvan zij de onjuistheid kende dan wel behoorde te kennen of op stellingen waarvan zij op voorhand moest begrijpen dat deze geen kans van slagen hadden. Dat 365 Schoon pas in hoger beroep producties heeft ingebracht die zij, volgens Sasagar, ook al in eerste aanleg had kunnen inbrengen, is hiervoor onvoldoende. 






4Beslissing


Het hof:



bekrachtigt het vonnis waarvan beroep;



veroordeelt 365 Schoon in de kosten van het geding in hoger beroep, tot op heden aan de zijde van Sasagar begroot op € 2.071,00 aan verschotten en € 2.228,00 voor salaris en op € 157,- voor nasalaris, te vermeerderen met € 82,- voor nasalaris en de kosten van het betekeningsexploot ingeval betekening van dit arrest plaatsvindt, te vermeerderen met de wettelijke rente, indien niet binnen veertien dagen na dit arrest dan wel het verschuldigd worden van de nakosten aan de kostenveroordeling is voldaan;



verklaart deze veroordeling uitvoerbaar bij voorraad;



wijst af het meer of anders gevorderde.




Dit arrest is gewezen door mrs. G.C. Boot, C.A.H.M. ten Dam en A.C.M. Kuypers en door de rolraadsheer in het openbaar uitgesproken op 1 maart 2022.



",Gerechtshof Amsterdam,2022-03-01,2022-03-02,200.284.737/01,Uitspraak,,,Civiel recht,Hoger beroep,"
Overeenkomst van opdracht. Is opdrachtnemer tekort geschoten in de naleving van de overeenkomst? Opdrachtgever heeft niet voldaan aan stelplicht.

Zie ECLI:NL:GHAMS:2020:3100.
","

Rechtspraak.nl

","Overeenkomst van opdracht. Is opdrachtnemer tekort geschoten in de naleving van de overeenkomst? Opdrachtgever heeft niet voldaan aan stelplicht.

Zie ECLI:NL:GHAMS:2020:3100."
962,ECLI:NL:CBB:2022:102,"

uitspraak












COLLEGE VAN BEROEP VOOR HET BEDRIJFSLEVEN


zaaknummers: 20/430, 20/431, 20/432, 20/433, 21/476, 21/477 en 21/478 


uitspraak van de meervoudige kamer van 8 maart 2022 in de zaken tussen
V.O.F. [naam 1] , te [plaats 1] , (20/430 en 21/476)



          [naam 2] B.V., te [plaats 2] , (20/431)


          [naam 3] B.V., te [plaats 3] , (20/432 en 21/477)


          [naam 4] B.V., te [plaats 4] , (20/433)


          [naam 5] B.V., te [plaats 4] . (21/478)
samen ook: appellanten
(gemachtigde: mr. H.E. Davelaar),



en


de minister van Economische Zaken en Klimaat, verweerder 
(gemachtigden: mr. V.C. van Campen en mr. W. Geelhoed).




Procesverloop 


Bij afzonderlijke besluiten van 30 september 2019 en 4 februari 2020 (de primaire besluiten 2018) heeft verweerder het aantal garanties van oorsprong (GvO’s) van appellanten voor 2018 gecorrigeerd.



Bij afzonderlijke besluiten van 27 maart 2020 (de bestreden besluiten 2018) heeft verweerder, onder aanvulling van de motivering, de bezwaren van appellanten ongegrond verklaard.



Bij besluiten van 5 oktober 2020 (de primaire besluiten 2019) heeft verweerder het aantal GvO’s van appellanten voor 2019 gecorrigeerd.



Bij besluiten van 9 april 2021 (de bestreden besluiten 2019) heeft verweerder de bezwaren van appellanten ongegrond verklaard.



Appellanten hebben tegen de bestreden besluiten 2018 en 2019 beroep ingesteld, met uitzondering van [naam 2] B.V. die enkel tegen het bestreden besluit 2018 beroep heeft ingesteld.



Appellanten hebben een nader stuk ingediend.



Verweerder heeft een verweerschrift ingediend.



Het onderzoek ter zitting heeft plaatsgevonden op 10 december 2021. Appellanten hebben zich laten vertegenwoordigen door hun gemachtigde. Namens appellanten waren ook aanwezig: [naam 6] , [naam 7] , [naam 8] , [naam 9] en [naam 10] . Verweerder heeft zich laten vertegenwoordigen door zijn gemachtigden, vergezeld door [naam 11] en [naam 12] .





Overwegingen 



Inleiding




1.1
Appellanten exploiteren een eigen biovergistingsinstallatie waarmee zij duurzame energie in de vorm van elektriciteit en warmte produceren. Voor duurzame energie kent verweerder aan appellanten GvO’s toe, zoals bedoeld in de Regeling garanties van oorsprong en certificaten van oorsprong (Regeling). De GvO’s worden uitgegeven door CertiQ namens verweerder. Op basis van het aantal toegekende GvO’s ontvangen appellanten SDE-subsidie.



1.2
De biovergistingsinstallaties van appellanten zijn zogenoemde ‘co-vergisters’. Naast dierlijke mest wordt ook ander organisch materiaal ingevoed in de vergister. Eén van de producten die appellanten hiervoor gebruiken is glycerinewater, afkomstig van biodieselfabrikant [naam 13] B.V. ( [naam 13] ). 



1.3
Op 7 januari 2019 heeft CertiQ een e-mail gestuurd aan [naam 14] B.V. ( [naam 14] ), die de rapportages verzorgt voor de vergistingsinstallaties van appellanten. In deze e-mail is vermeld dat CertiQ door de Rijksdienst voor Ondernemend Nederland (RVO) op de hoogte is gesteld van het feit dat een aantal producenten van duurzame energie glycerinewater gebruiken dat volgens RVO methanol bevat dat mogelijk van niet-duurzame oorsprong is. Naar aanleiding hiervan is tussen CertiQ en [naam 14] een discussie op gang gekomen, waarna [naam 14] op 11 juli 2019 een rapport heeft opgesteld, genaamd ‘Glycerinewater, Beoordeling conform de Regeling Garanties van Oorsprong en de NTA 8003:2017’. CertiQ heeft vervolgens [naam 15] B.V. ( [naam 15] ) verzocht een ‘review’ te geven op de kwestie. [naam 15] heeft naar aanleiding hiervan op 6 januari 2020 een memo uitgebracht. Appellanten hebben op 21 januari 2020 schriftelijk op dit memo gereageerd.



1.4
Met de primaire besluiten, die bij de bestreden besluiten zijn gehandhaafd, heeft verweerder in verband met het gebruik van het glycerinewater van mogelijk niet-duurzame oorsprong, het aantal GvO’s van appellanten voor 2018 en 2019 verminderd. Appellanten zijn het hier niet mee eens, omdat zij van mening zijn dat glycerinewater naar haar aard zuivere biomassa is en er dus geen reden is voor verweerder om het aantal GvO’s van appellanten te verlagen.



Standpunten partijen



2. Verweerder heeft in de bestreden besluiten gesteld dat sprake is van onvermijdbare verontreiniging, zodat op grond van artikel 15, zesde lid, van de Regeling via bemonstering had moeten worden aangetoond dat sprake is van ten hoogste 3,00 massaprocent per partij onvermijdbare verontreiniging met kunststoffen en ander materiaal van langcyclisch organische oorsprong (ook wel: 3%-criterium). Nu appellanten dat niet hebben aangetoond, moet volgens verweerder het methanolhoudende glycerinewater worden aangemerkt als niet-zuivere biomassa. Vervolgens moet op basis van de door appellanten overgelegde rapportages administratief worden bepaald hoeveel kWh van de totale elektriciteitsproductie kan worden toegewezen aan het methanolhoudende glycerinewater en moeten de daarmee corresponderende GvO’s worden gecorrigeerd. De Regeling staat namelijk niet toe dat GvO’s worden afgegeven voor niet-zuivere biomassa. Verweerder heeft in dit kader verwezen naar de artikelsgewijze toelichting bij de Regeling, waarin onder meer staat:


“Als zuivere biomassa in de productie-installatie wordt verwerkt, dient de producent bij zijn verklaring een bewijs te voegen dat hij voor de bepaling van de zuiverheid van de in zijn productie-installatie verwerkte biomassa een daartoe geëigende methode toepast, waarbij hij per partij aan de hand van bemonstering onderzoekt en vaststelt dat het aandeel onvermijdbare kunststoffen niet meer bedraagt dan drie massaprocent (artikel 15, zesde lid).”


3. Appellanten zijn het niet eens met de bestreden besluiten. Appellanten voeren aan dat verweerder op grond van de Regeling niet bevoegd was om zelf wijzigingen aan te brengen in de door appellanten overgelegde gegevens. Maar ook als verweerder die bevoegdheid wel zou hebben, had verweerder van die bevoegdheid geen gebruik mogen maken. De elektriciteit en warmte zijn opgewekt met naar zijn aard zuiver biogas, ontstaan uit naar haar aard zuivere biomassa. Glycerinewater is toegelaten als grondstof voor co-vergisting op grond van bijlage Aa bij de Uitvoeringsregeling Meststoffenwet. De besluiten hebben daarnaast terugwerkende kracht naar 2018 en 2019, zodat appellanten hiermee vooraf geen rekening konden houden, wat strijd oplevert met het rechtszekerheids- en vertrouwensbeginsel. Tot slot zijn volgens appellanten de toegepaste kortingspercentages niet uit de besluiten te herleiden en lijkt sprake te zijn van een dubbele korting wat betreft de GvO’s voor elektriciteit. 



Waar zijn partijen het vooral over oneens?



4. Partijen verschillen voornamelijk van mening of het gebruikte glycerinewater als naar haar aard zuivere biomassa kan worden aangemerkt of niet. Als het om naar haar aard zuivere biomassa gaat, is bemonstering vooraf niet nodig en was verweerder niet bevoegd om het aantal GvO’s van appellanten te corrigeren.



Wettelijk kader (geldend in 2018 en 2019)





5.1

In artikel 1 van de Regeling zijn de volgende definities opgenomen:

naar haar aard zuivere biomassa: de zuivere biomassa opgenomen in de NTA 8003:2008, met uitzondering van de groepsnummers 701, 709, 729, 800 tot en met 804, 809, 900 tot en met 904 en 909, waarbij brandstof na pyrolyse, torrefactie en carbonisatie worden toegevoegd aan de nummers 802, 803 en 804; (2018)

naar haar aard zuivere biomassa: zuivere biomassa opgenomen in NTA 8003:2017, met uitzondering van de groepsnummers 701, 709, 729, 800 tot en met 809, 900 tot e met 909; (2019)

NTA 8003:2008: de Nederlands Technische Afspraak 8003, Classificatie van biomassa voor energietoepassingen, uitgegeven door het Nederlands Normalisatie-Instituut, zoals deze luidde op 31 december 2008; (2018)

NTA 8003:2017: de Nederlands Technische Afspraak 8003, Classificatie van biomassa voor energietoepassingen, uitgegeven door het Nederlands Normalisatie-Instituut; (2019)

zuivere biomassa: producten, afvalstoffen en residuen van de landbouw – met inbegrip van plantaardige en dierlijke stoffen –, de bosbouw en aanverwante bedrijfstakken, die geheel biologisch afbreekbaar zijn, alsmede industrieel en huishoudelijk afval dat geheel biologisch afbreekbaar is. (2018 en 2019)




5.2
In artikel 15 van de Regeling is het volgende bepaald:


“1. Indien in een productie-installatie zuivere biomassa wordt verwerkt, verklaart de producent dat hij door middel van een daartoe geëigende methode als bedoeld in artikel 16 aan de hand van bemonstering per partij vaststelt dat het materiaal waaruit de energie uit hernieuwbare energiebronnen wordt opgewekt, is aan te merken als zuivere biomassa.
(…)
3. Indien in een productie-installatie niet-zuivere biomassa wordt verwerkt, verklaart de producent dat hij door middel van een daartoe geëigende methode aan de hand van bemonstering per partij vaststelt wat het biologisch afbreekbaar gedeelte is van de niet-zuivere biomassa waaruit de energie uit hernieuwbare energiebronnen wordt opgewekt. Het biologisch afbreekbare gedeelte dient te worden bepaald op grond van de energiebasis met twee decimalen nauwkeurigheid.
4. Indien in een productie-installatie energie uit hernieuwbare energiebronnen uitsluitend wordt opgewekt door middel van naar haar aard zuivere biomassa of naar zijn aard zuiver biogas, verklaart de producent dat hij gedurende de periode waarop de verklaring betrekking heeft, uitsluitend door middel van naar haar aard zuivere biomassa of naar zijn aard zuiver biogas energie uit hernieuwbare energiebronnen zal opwekken.
(…)
6. Zuivere biomassa met een aandeel onvermijdbare kunststoffen en ander materiaal van langcyclisch organische oorsprong van ten hoogste 3,00 massaprocent per partij wordt geacht geheel biologisch afbreekbaar te zijn.”




5.3
In artikel 16, eerste lid, van de Regeling is bepaald dat de methode van vaststelling, bedoeld in artikel 15, eerste, derde en vijfde lid, is geëigend als de producent ter zake van de werkzaamheden voor de bepaling van het biologisch afbreekbare gedeelte van de biomassa beschikt over:
a. een productcertificaat als bedoeld in de Kiwa-beoordelingsrichtlijn BRL-K 10016 voor de vaststelling van het aandeel biomassa in secundaire brandstoffen, of
b. een schriftelijk bewijs dat hij voldoet aan vergelijkbare procesnormen als vastgelegd in Kiwa-beoordelingsrichtlijn BRL-K 10016.



5.4
In artikel 28, eerste lid, van de Regeling is bepaald dat indien meegedeelde percentages afwijken van de percentages die uit het meetrapport blijken, de minister het ten gevolge van deze afwijking ontstane verschil corrigeert door garanties van oorsprong bij te boeken of af te boeken van de desbetreffende rekening.



Naar zijn aard zuivere biomassa?



6. Verweerder verwijt appellanten dat zij het glycerinewater niet gecontroleerd hebben om te bepalen of en in hoeverre het verontreinigd was en dat dat in ieder geval moet, ook als het glycerinewater een NTA 8003-classificatie heeft. Dit betoog van verweerder slaagt niet. Niet in geschil is dat het door appellanten gebruikte glycerinewater een NTA 8003-classificatie heeft met groepsnummer 500. Volgens de definitie in artikel 1 van de Regeling is dan sprake van een naar haar aard zuivere biomassa. Op grond van artikel 15, vierde lid, van de Regeling kunnen appellanten dan volstaan met een verklaring dat zij uitsluitend gebruik hebben gemaakt van naar haar aard zuivere biomassa. 

De controle als bedoeld in artikel 16 van de Regeling om te bepalen of de gebruikte stoffen als zuivere biomassa kunnen worden aangemerkt, is niet van toepassing als naar haar aard zuivere biomassa wordt gebruikt. De definitiebepaling van artikel 1 en artikel 15 van de Regeling zijn duidelijk geformuleerd zodat niet in de toelichting hoeft te worden nagegaan hoe deze bepalingen bedoeld zouden kunnen zijn. Dat het wellicht naar de mening van verweerder niet wenselijk of de bedoeling is dat biomassa die als naar haar aard zuiver kan worden aangemerkt, niet eerst getest wordt op de mate van verontreiniging, doet niet af aan de duidelijke tekst en het systeem van de Regeling. Daarbij zou het vreemd zijn dat een bepaalde stof die als naar haar aard zuiver kan worden aangemerkt onder een in de wetgeving uitdrukkelijk gedefinieerde classificatie, toch nog getest zou moet worden op de mate van verontreiniging om als zuivere biomassa aangemerkt te kunnen worden. Dat zou betekenen dat de aanduiding ‘naar haar aard zuiver’ geen toegevoegde waarde meer heeft ten opzichte van ‘zuiver’, omdat in alle gevallen hoe dan ook getest zou moeten worden. 
Appellanten mogen afgaan op het certificaat dat aan het glycerinewater is toegekend en daar naar handelen. Er was dan ook geen aanleiding voor appellanten om het glycerinewater te testen op een mogelijk te hoge verontreiniging, omdat zij terecht in de veronderstelling verkeerden dat zij gebruik maakten van naar haar aard zuivere biomassa. Omdat er geen aanleiding bestond voor appellanten om te testen, hebben zij dit ook niet nagelaten zoals verweerder lijkt te stellen. 


7. De conclusie is dat appellanten het als naar zijn aard zuiver gecertificeerde glycerinewater mochten gebruiken zonder dit te testen op mogelijke verontreiniging. Dit betekent dat verweerder niet bevoegd was om het aantal GvO’s van appellanten te korten omdat zij gebruik maakten van glycerinewater dat niet was getest op de mate van verontreiniging. De beroepen van appellanten zijn gegrond. Wat appellanten verder hebben aangevoerd, behoeft geen bespreking. Het College vernietigt de bestreden besluiten en draagt verweerder op om binnen zes weken nieuwe beslissingen op bezwaar te nemen met inachtneming van deze uitspraak.

8. Het College veroordeelt verweerder in de door appellanten gemaakte proceskosten. Deze kosten stelt het College op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 3.415,50 (1 punt voor het indienen van het beroepschrift voor de zaken over 2018, 1 punt voor het indienen van het beroepschrift voor de zaken van 2019, 1 punt voor het verschijnen ter zitting, met een waarde per punt van € 759,- en een wegingsfactor 1,5 voor samenhangende zaken).




Beslissing


Het College: 



verklaart de beroepen gegrond; 


vernietigt de bestreden besluiten 2018 en 2019;


draagt verweerder op binnen zes weken na de dag van verzending van deze uitspraak nieuw besluiten te nemen op het bezwaar met inachtneming van deze uitspraak;


draagt verweerder op het betaalde griffierecht van in totaal € 2.496,- aan appellanten te vergoeden;


- veroordeelt verweerder in de proceskosten van appellanten tot een bedrag van € 3.415,50.


Deze uitspraak is gedaan door mr. H.O. Kerkmeester, mr. R.W.L. Koopmans en mr. H.S.J. Albers, in aanwezigheid van mr. C.S. de Waal, griffier. De beslissing is in het openbaar uitgesproken op 8 maart 2022.









w.g. H.O. Kerkmeester                     de griffier is verhinderd de uitspraak te ondertekenen




",College van Beroep voor het bedrijfsleven,2022-03-08,2022-03-07,"20/430 tm 20/433, 21/476 tm 21/478",Uitspraak,,"Kaderwet EZK- en LNV-subsidies
",Bestuursrecht,Eerste aanleg - meervoudig,"
Regeling garanties van oorsprong en certificaten van oorsprong, correctie aantal GvO’s, gebruik glycerinewater, naar haar aard zuivere biomassa en daarom hoeft niet getest te worden wat de mate van verontreiniging is, verweerder niet bevoegd om aantal GvO’s te korten, beroepen gegrond.
","

Rechtspraak.nl

","Regeling garanties van oorsprong en certificaten van oorsprong, correctie aantal GvO’s, gebruik glycerinewater, naar haar aard zuivere biomassa en daarom hoeft niet getest te worden wat de mate van verontreiniging is, verweerder niet bevoegd om aantal GvO’s te korten, beroepen gegrond."
963,ECLI:NL:RBZWB:2022:1081,"

RECHTBANK ZEELAND-WEST-BRABANT


Zittingsplaats Breda



Bestuursrecht



zaaknummers: BRE 21/3823 WABOA, BRE 21/3824 WABOA, BRE 21/3825 WABOA en BRE 21/3826 WABOA




uitspraak van de enkelvoudige kamer van 3 maart 2022 in de zaken tussen   






1 [naam eiser] , te [plaatsnaam] , eiser, en




2 [naam eiseres] , te [plaatsnaam] , eiseres, 
gemachtigde [naam eiser]


en




het college van burgemeester en wethouders van de gemeente Goirle, verweerder.




Als derde partij heeft aan het geding deelgenomen: 


          [naam derde partij]
        , 
gemachtigde: mr. dr. ing. P. de Haan.





Procesverloop

In het besluit van 22 februari 2021 (primair besluit 1) heeft het college aan [naam derde partij] een omgevingsvergunning verleend voor de activiteiten bouwen van 83 woningen, planologisch strijdig gebruik en het maken van uitwegen op het voormalig [terreinnaam] te [plaatsnaam] . 



In het besluit van dezelfde datum (primair besluit 2) heeft het college aan [naam derde partij] een  omgevingsvergunning verleend voor de activiteit bouwen van 14 woningen, planologisch strijdig gebruik en het maken van uitwegen op het voormalig [terreinnaam] te [plaatsnaam] .



Eisers hebben tegen deze besluiten bezwaar gemaakt. De bezwaren zijn bij afzonderlijke besluiten van 30 juli 2021 (bestreden besluiten) ongegrond verklaard. 



Eiser heeft tegen de bestreden besluiten afzonderlijk beroep ingesteld.  



Eiser heeft de voorzieningenrechter verzocht een voorlopige voorziening te treffen. Bij uitspraak van 3 november 2021 heeft de voorzieningenrechter het verzoek afgewezen (BRE 21/3822 VV).



Het college heeft een verweerschrift ingediend.



De beroepen zijn besproken op de zitting van de rechtbank op 20 januari 2022. Hierbij waren aanwezig eiser en zijn gemachtigde. Het college heeft zich laten vertegenwoordigen door drs. M. van der Meer en mr. C.W. Poorta. Namens [naam derde partij] waren aanwezig financieel directeur [naam financieel directeur] , directeur-eigenaar [naam directeur-eigenaar] , verkeerskundige ir. A. Walraad MBA en bedrijfsjurist mr. G. den Butter, bijgestaan door de gemachtigde. 




Overwegingen


Feiten



1. Eiser is woonachtig op het adres [straatnaam] [huisnummer 1] en zijn moeder (eiseres) op het adres [straatnaam] [huisnummer 2] te [plaatsnaam] . Deze woningen zijn gelegen tegenover het voormalige [terreinnaam] .


Op 14 december 2020 heeft [naam derde partij] een aanvraag voor een omgevingsvergunning ingediend voor het bouwen van 83 woningen en het aanleggen van uitwegen op het voormalige [terreinnaam] te [plaatsnaam] ( [straatnaam] [huisnummers 3] ). Op diezelfde datum heeft [naam derde partij] ook een aanvraag ingediend voor een omgevingsvergunning voor het bouwen van 14 woningen op het voormalige [terreinnaam] . 



Bij primair besluit 1 heeft het college de gevraagde omgevingsvergunning verleend voor de activiteiten: bouwen van 83 woningen, planologisch strijdig gebruik en het maken van uitwegen. Bij primair besluit 2 heeft het college de gevraagde omgevingsvergunning verleend voor de activiteit: bouwen van 14 woningen.



Tegen beide besluiten hebben eisers afzonderlijk bezwaar gemaakt.



Bij bestreden besluit 1 en 2 zijn de bezwaren van eisers gericht tegen de verlening van de omgevingsvergunning voor de bouw van 83 woningen en het aanleggen van uitwegen ongegrond verklaard. Bij bestreden besluiten 3 en 4 zijn de bezwaren van eisers gericht tegen de verlening van de omgevingsvergunning voor de bouw van 14 woningen ongegrond verklaard. 



Tegen de bestreden besluiten hebben eisers beroep ingesteld. Eisers verzoek om voorlopige voorziening is afgewezen bij uitspraak van de voorzieningenrechter van 3 november 2021.




Standpunt eisers 



2. Eisers hebben, samengevat, aangevoerd dat zij zich niet kunnen vinden in de locatie van de aan te leggen ontsluitingsweg. De ontsluitingsweg ligt tegenover de woningen van eisers, waardoor hun woongenot wordt aangetast. Zij vrezen overlast, waaronder verlies van privacy, lichthinder, trilling, en geluids- en verkeersoverlast. Er is volgens eisers sprake van strijdigheid met het bestemmingsplan. Ook stellen eisers dat de openbare strook grond tegenover de woningen [straatnaam] [huisnummers 4] bij het plangebied is betrokken. Ter plaatse zal een muur worden opgericht wat het straatbeeld aantast.
Volgens eisers worden er te weinig parkeerplaatsen aangelegd. Bovendien voldoet de maatvoering van de straatparkeervakken niet aan de maatvoering opgenomen in de Nota Parkeernormen en de Uitvoeringsregels. Eisers vrezen dat er meer op de bestaande parkeerstrook tegenover hun woningen geparkeerd zal worden. De wegen en het trottoir ter hoogte van de straatparkeervakken voldoen evenmin aan de gestelde minimumeisen. 





Wettelijk kader



3. Het wettelijk kader is opgenomen in de bijlage bij deze uitspraak.



Strijd bestemmingsplan



4. Ter plaatse van de bouwlocatie geldt het onherroepelijk geworden bestemmingsplan ‘ [naam bestemmingsplan] ’. 


Niet in geschil is dat de bouwplannen in strijd zijn met dit bestemmingsplan. Ten aanzien van de verleende omgevingsvergunning voor 83 woningen geldt dat de portalen de toegestane bouwhoogte overschrijden en ten aanzien van de verleende omgevingsvergunning voor 14 woningen geldt dat de woningen het bouwvlak overschrijden. 



Het college heeft met toepassing van artikel 4 van bijlage II bij het Besluit omgevingsrecht (Bor) en de regels van het bestemmingsplan besloten medewerking te verlenen aan een omgevingsvergunning voor het met het bestemmingsplan strijdig gebruik. De beroepsgronden van eisers zien hier niet op.




Ontsluitingsweg




5.1
De rechtbank begrijpt het standpunt van eisers zo dat zij zich niet kunnen vinden in de locatie van de aan te leggen ontsluitingsweg en dat zij ernstige overlast en hinder vrezen. Er is volgens eisers sprake van aantasting van hun woongenot en strijdigheid met het bestemmingsplan.



5.2

        [naam derde partij] heeft aangegeven dat er geen aanvraag voor een ontsluitingsweg is ingediend. Een ontsluitingsweg maakt volgens haar dus geen onderdeel uit van de verleende omgevingsvergunning.



5.3
De rechtbank stelt vast dat [naam derde partij] bij de aanvraag om de omgevingsvergunningen volgens de projectomschrijving [naam projectomschrijving] ’ en ‘ [naam projectomschrijving 2] heeft aangevraagd.  Op de tekeningen behorende bij de aanvragen staan de woningen en de bijbehorende (ontsluitings)wegen aangegeven. De rechtbank volgt de toelichting van het college ter zitting dat de ontsluitingsweg op de bij de aanvragen behorende tekeningen is weergegeven en dat een woning in het kader van het Bouwbesluit een ontsluitingsweg nodig heeft. Dat betekent dat de ontsluitingsweg deel uitmaakt van de aanvraag. De gemachtigde van het college heeft verder toegelicht dat er met de bestreden besluiten géén vergunning is verleend voor de ontsluitingsweg.


De locatie waarop de woningen zijn geprojecteerd is op grond van het op 17 mei 2021 onherroepelijk geworden bestemmingsplan ‘ [naam bestemmingsplan] ’ bestemd voor ‘woongebied’. In artikel 6.1, aanhef en onder f, van de planregels zijn de voor ‘woongebied’ aangewezen gronden onder andere bestemd voor verkeersvoorzieningen zoals wegen, straten en paden met hoofdzakelijk een verkeersfunctie en ontsluitingswegen. 
Het bestemmingsplan geeft niet aan waar de ontsluitingswegen moeten komen. 



Het bestemmingsplan laat ter plaatse de aanleg van ontsluitingswegen toe. De aanleg van de betreffende ontsluitingsweg past dan ook binnen het bestemmingsplan. Daarbij wordt overwogen dat de locatie van de (eenrichtings)weg tegenover de woningen van eisers al bij de procedure over de vaststelling van het bestemmingsplan aan de orde is geweest. De weg is opgenomen in het stedenbouwkundige plan dat als bijlage bij de plantoelichting is gevoegd. Het had op de weg van eisers gelegen hun vrees voor aantasting van het woongenot door de komst van de ontsluitingsweg in die procedure aan de orde te stellen.



Nu het bestemmingsplan de aanleg van de ontsluitingsweg ter plaatse toestaat, is er naar het oordeel van de rechtbank voor het college hierin geen reden gelegen om de gevraagde omgevingsvergunning te weigeren. 




Openbare strook grond   





6.1
Eisers stellen stelt dat de openbare strook grond tegenover de woningen gelegen aan de [straatnaam] [huisnummers 4] bij het plangebied is betrokken. Er wordt een muur geplaatst, die aan de openbaarheid wordt onttrokken. Bovendien tast de muur volgens eisers het straatbeeld en hun woongenot aan. 



6.2
In artikel 6.2.5, aanhef en onder b, van de planvoorschriften is bepaald dat een erf- of terreinafscheiding maximaal 2 meter hoog mag zijn. Nu de muur niet hoger zal zijn, is geen sprake van strijdigheid met het bestemmingsplan. Voor zover eisers zich niet kunnen vinden in de bepalingen opgenomen in het bestemmingplan, hadden zij destijds tegen de vaststelling van het bestemmingsplan op moeten komen. Het is nu onherroepelijk geworden. 



Aantal parkeerplaatsen  





7.1
Volgens eisers komen er te weinig parkeerplaatsen. Er moeten volgens eisers 207 parkeerplaatsen worden gerealiseerd, terwijl er maar 166 in openbaar gebied zijn voorzien. 



7.2
Onder verwijzing naar artikel  9.4.3 van het inmiddels onherroepelijke bestemmingsplan ‘ [naam bestemmingsplan] ’ stelt het college dat er minimaal 207 (bezoekers)parkeerplaatsen in het openbaar gebied gerealiseerd moeten worden. De omgevingsvergunningen voldoen aan artikel 9.4.1 en 9.4.3 van de planregels. 



7.3

        [naam derde partij] heeft Walraad Verkeersadvisering om advies gevraagd. In het advies van mei 2021 staat dat er 29 parkeerplaatsen méér worden gerealiseerd dan vereist. Het totale aanbod aan parkeerplaatsen in openbaar gebied bedraagt 178 plaatsen terwijl er 149 plaatsen in deze fase nodig zijn. Ter zitting heeft [naam derde partij] toegelicht dat er 114 parkeerplaatsen in openbaar gebied zullen worden gerealiseerd in de fasen 1A en 1B van het bouwplan. In de volgende fase 1C zullen er nog 50 parkeerplaatsen in openbaar gebied bijkomen. In de tweede fase zullen 43 parkeerplaatsen in openbaar gebied worden gerealiseerd. Hiermee is het totaal aantal parkeerplaatsen 207. 



7.4
Gelet op het advies van Walraad Verkeersadvisering en de ter zitting gegeven toelichting, is de rechtbank van oordeel dat er in de fasen 1A en 1B van het bouwplan voldoende parkeerplaatsen in openbaar gebied worden aangelegd. Eisers hebben zelf geen rapport van een deskundige overgelegd op grond waarvan zou moeten worden getwijfeld aan hetgeen in het advies van Walraad Verkeersadvisering is gesteld. 



Maatvoering parkeerplaatsen





8.1
Eisers stellen dat de maatvoering van de straatparkeervakken niet voldoet aan de maatvoering opgenomen in de Nota Parkeernormen en Uitvoeringsregels. Daar staat dat de parkeerplaats een afmeting van minimaal 2,5 bij 5 meter moet hebben. Hier wordt niet aan voldaan. Ter zitting heeft eiser aangegeven dat hij en zijn moeder (eiseres) geen gebruik zullen maken van de aan te leggen parkeerplaatsen. Deze parkeerplaatsen zijn bestemd voor de toekomstige bewoners van de woningen en eventuele bezoekers. Eisers vrezen dat de toekomstige bewoners bij gebrek aan goede parkeergelegenheid op korte afstand van zijn woning zullen parkeren. 



8.2

In artikel 8:69a van de Awb is het volgende bepaald: 
‘De bestuursrechter vernietigt een besluit niet op de grond dat het in strijd is met een geschreven of ongeschreven rechtsregel of een algemeen rechtsbeginsel, indien deze regel of dit beginsel kennelijk niet strekt tot bescherming van de belangen van degene die zich daarop beroept’. 



Blijkens de geschiedenis van de totstandkoming van de Wet aanpassing bestuursprocesrecht (Kamerstukken II, 2009/10, 32 450, nr. 3, blz. 18-20) heeft de wetgever met artikel 8:69a van de Awb de eis willen stellen dat er een verband moet bestaan tussen een beroepsgrond en het belang waarin de appellant door het bestreden besluit dreigt te worden geschaad. De bestuursrechter mag een besluit niet vernietigen wegens schending van een rechtsregel die kennelijk niet strekt tot bescherming van het belang van de appellant. (zie ook uitspraak van de AbRS van 4 juli 2018, ECLI:NL:RVS:2018:2240). 




8.3
De rechtbank is van oordeel dat eisers, die expliciet te kennen hebben gegeven geen gebruik te zullen maken van de aan te leggen parkeergelegenheid binnen het plangebied, geen voldoende concreet en persoonlijk belang hebben bij de beoordeling van de maatvoering van de parkeerplaatsen die zullen worden aangelegd ten behoeve van de bewoners van de te bouwen woningen. De regels over de maatvoering van de genoemde parkeervakken strekken niet tot bescherming van eisers belangen. Gelet op het in artikel 8:69a van de Awb neergelegde relativiteitsvereiste kan deze beroepsgrond er daarom niet toe leiden dat de omgevingsvergunning wordt vernietigd. Deze beroepsgrond blijft buiten beschouwing.



Maatvoering van de weg en voetpad





9.1
Eisers betogen dat de weg bij de straatparkeervakken niet voldoet aan de minimale breedtemaat van 6 meter, zoals voorgeschreven in de Nota Parkeernormen en Uitvoeringsregels. Ook het ter plaatse aanwezige trottoir is te smal, nu er geen sprake is van 1,80 meter vrije ruimte.



9.2
De rechtbank zal niet inhoudelijk ingaan op deze beroepsgronden van eisers. De voorschriften over de maatvoering van de parkeerweg en het trottoir strekken immers niet tot bescherming van de belangen van eisers. Zij zijn niet woonachtig binnen het plangebied en zullen geen gebruik maken van de parkeerweg en het trottoir. De regels over de maatvoering van de parkeerweg en het trottoir strekken niet tot bescherming van eisers belangen. Gelet op het in artikel 8:69a van de Awb neergelegde relativiteitsbeginsel kan deze beroepsgrond er daarom niet toe leiden dat de omgevingsvergunning wordt vernietigd. De beroepsgrond blijft buiten beschouwing.



Conclusie





10.1
Naar het oordeel van de rechtbank heeft het college op goede gronden de gevraagde omgevingsvergunningen verleend. Dat betekent dat de beroepen ongegrond zijn. 



10.2
Er is geen reden voor een proceskostenveroordeling. 



Beslissing

De rechtbank verklaart de beroepen ongegrond. 



Deze uitspraak is gedaan door mr. R.A. Karsten-Badal, rechter, in aanwezigheid van mr. E.A. Vermunt, griffier, op 3 maart 2022 en openbaar gemaakt door middel van geanonimiseerde publicatie op www.rechtspraak.nl. De rechter is verhinderd de uitspraak te ondertekenen.






griffier						rechter




Afschrift verzonden aan partijen op:





Wat kunt u doen als u het niet eens bent met deze uitspraak?

Tegen deze uitspraak kan binnen zes weken na de dag van verzending daarvan hoger beroep worden ingesteld bij de Afdeling bestuursrechtspraak van de Raad van State. 




Bijlage – wettelijk kader





Wet algemene bepalingen omgevingsrecht (Wabo)





Artikel 2.1, eerste lid, onder a, van de Wabo

Het is verboden zonder omgevingsvergunning een project uit te voeren, voor zover dat geheel of gedeeltelijk bestaat uit het bouwen van een bouwwerk.




Artikel 2.10 van de Wabo


1. Voor zover de aanvraag betrekking heeft op een activiteit als bedoeld in artikel 2.1, eerste lid, onder a, wordt de omgevingsvergunning geweigerd indien:


de aanvraag en de daarbij verstrekte gegevens en bescheiden het naar het oordeel van het bevoegd gezag niet aannemelijk maken dat het bouwen van een bouwwerk waarop de aanvraag betrekking heeft, voldoet aan de voorschriften die zijn gesteld bij of krachtens een algemene maatregel van bestuur als bedoeld in artikel 2 of 120 van de Woningwet;


de aanvraag en de daarbij verstrekte gegevens en bescheiden het naar het oordeel van het bevoegd gezag niet aannemelijk maken dat het bouwen van een bouwwerk waarop de aanvraag betrekking heeft, voldoet aan de voorschriften die zijn gesteld bij de bouwverordening of, zolang de bouwverordening daarmee nog niet in overeenstemming is gebracht, met de voorschriften die zijn gesteld bij een algemene maatregel van bestuur als bedoeld in artikel 8, achtste lid, van de Woningwet dan wel bij of krachtens een algemene maatregel van bestuur als bedoeld in artikel 120 van die wet;


de activiteit in strijd is met het bestemmingsplan, de beheersverordening of het exploitatieplan, of de regels die zijn gesteld krachtens artikel 4.1, derde lid, of 4.3, derde lid, van de Wet ruimtelijke ordening, tenzij de activiteit niet in strijd is met een omgevingsvergunning die is verleend met toepassing van artikel 2.12;


het uiterlijk of de plaatsing van het bouwwerk waarop de aanvraag betrekking heeft, met uitzondering van een tijdelijk bouwwerk dat geen seizoensgebonden bouwwerk is, zowel op zichzelf beschouwd als in verband met de omgeving of de te verwachten ontwikkeling daarvan, in strijd is met redelijke eisen van welstand, beoordeeld naar de criteria, bedoeld in artikel 12a, eerste lid, onder a, van de Woningwet, tenzij het bevoegd gezag van oordeel is dat de omgevingsvergunning niettemin moet worden verleend;


de activiteit een wegtunnel als bedoeld in de Wet aanvullende regels veiligheid wegtunnels betreft en uit de aanvraag en de daarbij verstrekte gegevens en bescheiden blijkt dat niet wordt voldaan aan de in artikel 6, eerste lid, van die wet gestelde norm.


2. In gevallen als bedoeld in het eerste lid, onder c, wordt de aanvraag mede aangemerkt als een aanvraag om een vergunning voor een activiteit als bedoeld in artikel 2.1, eerste lid, onder c, en wordt de vergunning op de grond, bedoeld in het eerste lid, onder c, slechts geweigerd indien vergunningverlening met toepassing van artikel 2.12 niet mogelijk is.



Het bestemmingsplan [naam bestemmingsplan]




In het bestemmingsplan [naam bestemmingsplan] is aan het perceel gelegen aan de [straatnaam] [huisnummers 3] te [plaatsnaam] de bestemming ‘woongebied’ toegekend.




Artikel 6.1.1, aanhef en onder f, van de planregels:

De voor ‘Woongebied’ aangewezen gronden zijn bestemd voor verkeersvoorzieningen, zoals:

1. voet- en fietspaden;
2. wegen, straten en paden met hoofdzakelijk een verkeersfunctie en ontsluitingswegen;
3. parkeervoorzieningen.



Artikel 9.4.1 van de planregels:

Bij de uitoefening van de bevoegdheid voor het verlenen van een omgevingsvergunning voor het bouwen van een gebied geldt dat ten behoeve van het parkeren en/of stallen van auto’s in de juiste mate ruimte wordt aangebracht in, op of onder dat gebouw, dan wel op of onder het onbebouwde terrein dat bij dat gebouw hoort, met dien verstande dat:



de juiste mate van ruimte wordt bepaald op basis van de parkeernormen en berekeningsmethoden zoals opgenomen in publicatie 317 “Kencijfers parkeren en verkeersgeneratie” van het CROW van oktober 2012;


de in lid 9.4.1. onder a, bedoelde ruimten voor het parkeren en/of stallen van auto’s moeten afmetingen hebben die zijn afgestemd op gangbare personenauto’s. Aan deze eis wordt geacht te zijn voldaan als de parkeervoorzieningen ten minste de afmetingen hebben zoals bepaald in de Aanbevelingen voor verkeersvoorzieningen binnen de bebouwde kom 2012 (ASVV 2012) van het CROW van december 2012;


de in de aanhef bedoelde parkeerruimte duurzaam in stand gehouden wordt.





Artikel 9.4.3 van de planregels:

In aanvulling op het bepaalde in artikel 9.4.1 moeten in het openbaar gebied minimaal 207 (bezoekers)parkeerplaatsen voor algemeen gebruik gerealiseerd en duurzaam in stand gehouden worden.




",Rechtbank Zeeland-West-Brabant,2022-03-03,2022-03-02,AWB- 21_3823 &21_3824 & 21_3825 & 21_3826,Uitspraak,,,Bestuursrecht,Eerste aanleg - enkelvoudig,"
WABOA
","

Rechtspraak.nl

",WABOA
964,ECLI:NL:RBAMS:2022:1016,"




RECHTBANK AMSTERDAM


INTERNATIONALE RECHTSHULPKAMER





Parketnummer: 13/752401-21
RK nummer: 21/6950




Datum uitspraak: 1 maart 2022







    UITSPRAAK





op de vordering ex artikel 23 Overleveringswet (OLW), ingediend door de officier van justitie bij deze rechtbank. Deze vordering dateert van 28 december 2021 en betreft onder meer het in behandeling nemen van een Europees aanhoudingsbevel (EAB).
Dit EAB is uitgevaardigd op 8 december 2021 door het Amtsgericht Düsseldorf (Duitsland) en strekt tot de aanhouding en overlevering van:  




	[de opgeëiste persoon]

	geboren te [geboorteplaats] op [geboortedag] 1994, 
ingeschreven in de Basisregistratie Personen op het adres:

        [adres] ,
gedetineerd in [detentieplaats] , 



hierna te noemen de opgeëiste persoon.






1Procesgang


De vordering is behandeld op de openbare zitting van 15 februari 2022. Het onderzoek heeft plaatsgevonden in tegenwoordigheid van de officier van justitie, mr. N.R. Bakkenes. De opgeëiste persoon heeft afstand gedaan van zijn recht om ter zitting aanwezig te zijn. Namens de opgeëiste persoon heeft zijn gemachtigd raadsman, mr. R.A.C. Frijns, advocaat te Arnhem, het woord gevoerd.

Op grond van artikel 22, derde lid, OLW heeft de rechtbank de termijn waarbinnen zij op grond van het eerste lid van dit artikel uitspraak moet doen met dertig dagen verlengd omdat zij die verlenging nodig heeft om over de verzochte overlevering te beslissen. 





2Identiteit van de opgeëiste persoon


De rechtbank heeft de identiteit van de opgeëiste persoon onderzocht en vastgesteld dat de bovenvermelde personalia juist zijn en dat de opgeëiste persoon de Nederlandse nationaliteit heeft. 





3Referte


De raadsman heeft zich gerefereerd aan het oordeel van de rechtbank.





4Grondslag en inhoud van het EAB


In het EAB wordt melding gemaakt van een bevel tot voorlopige hechtenis van het Amtsgericht Düsseldorf (Duitsland) van 8 december 2021 met dossiernummer 152 Gs 1962/21.



De overlevering wordt verzocht ten behoeve van een door de justitiële autoriteiten van de uitvaardigende lidstaat ingesteld strafrechtelijk onderzoek ter zake van het vermoeden dat de opgeëiste persoon zich schuldig heeft gemaakt aan een naar Duits recht strafbaar feit.



Dit feit is omschreven in onderdeel e) van het EAB. 





5Strafbaarheid: Feit vermeld op bijlage 1 bij de OLW


Onderzoek naar de dubbele strafbaarheid van het feit waarvoor de overlevering wordt verzocht, moet achterwege blijven, nu de uitvaardigende justitiële autoriteit het strafbare feit heeft aangeduid als een feit vermeld in de lijst van bijlage 1 bij de OLW. Het feit valt op deze lijst onder nummers 14 en 28, te weten:




	georganiseerde of gewapende diefstal;





	opzettelijke brandstichting




Uit het EAB volgt dat op dit feit naar het recht van Duitsland een vrijheidsstraf met een maximum van ten minste drie jaren is gesteld.





6De garantie als bedoeld in artikel 6, eerste lid, OLW 


De opgeëiste persoon heeft de Nederlandse nationaliteit. Zijn overlevering kan daarom worden toegestaan, indien naar het oordeel van de rechtbank is gewaarborgd dat, zo hij ter zake van het feit waarvoor de overlevering kan worden toegestaan in de uitvaardigende lidstaat tot een onvoorwaardelijke vrijheidsstraf wordt veroordeeld, hij deze straf in Nederland zal mogen ondergaan.



De Staatsanwältin van de Oberstaatsanwalt in Düsseldorf (Duitsland) heeft op 14 januari 2022 de volgende garantie gegeven:




refererend aan uw schrijven per e-mail d.d. 13 januari 2022 geef ik u de garantie dat de opgeëiste persoon in het geval van een onherroepelijke veroordeling in de Bondsrepubliek Duitsland, op basis van de actuele versie van het Kaderbesluit 2008/909/JBZ van de Raad van 27 november 2008 inzake de toepassing van het beginsel van wederzijdse erkenning op strafvonnissen waarbij vrijheidsstraffen of tot vrijheidsbeneming strekkende maatregelen zijn opgelegd, met het oog op de tenuitvoerlegging ervan in de Europese Unie (PB L 327 van 5 december 2008, bladzijde 27), voor de verdere tenuitvoerlegging van de straf weer naar Nederland zal worden overgebracht.




Naar het oordeel van de rechtbank is de hiervoor vermelde garantie voldoende.





7Slotsom


Nu is vastgesteld dat het EAB voldoet aan de eisen van artikel 2 OLW, er ook overigens geen weigeringsgronden aan de overlevering in de weg staan en er geen sprake is van een geval waarin aan het EAB geen gevolg mag worden gegeven, dient de overlevering te worden toegestaan.





8Toepasselijke wetsartikelen


De artikelen 2, 5, 6 en 7 OLW. 





9Beslissing



STAAT TOE de overlevering van [de opgeëiste persoon] aan het Amtsgericht Düsseldorf  (Duitsland) voor het feit zoals dat is omschreven in onderdeel e) van het EAB.




Aldus gedaan door
mr. A.J.R.M. Vermolen,  				                         		voorzitter,
mrs. P. van Kesteren en A.K. Glerum,                 		   		   rechters,
in tegenwoordigheid van mr. F.A. Potters,		                         		    griffier,
en uitgesproken ter openbare zitting van 1 maart 2022.




































Ingevolge artikel 29, tweede lid, OLW staat tegen deze uitspraak geen gewoon rechtsmiddel open.



",Rechtbank Amsterdam,2022-03-01,2022-03-04,13/752401-21,Uitspraak,,,Strafrecht; Europees strafrecht,Eerste aanleg - meervoudig,"
EAB Duitsland, vervolging, terugkeergarantie, OL toegestaan.
","

Rechtspraak.nl

","EAB Duitsland, vervolging, terugkeergarantie, OL toegestaan."
965,ECLI:NL:CBB:2022:105,"

uitspraak 












COLLEGE VAN BEROEP VOOR HET BEDRIJFSLEVEN


zaaknummer: 21/835


uitspraak van de meervoudige kamer van 8 maart 2022 op het hoger beroep van:

      [naam 1] , gevestigd op [plaats] , appellante, 

tegen de uitspraak van de accountantskamer van 11 juni 2021, nummer 21/59 Wtra AK (ECLI:NL:TACAKN:2021:38), gegeven op een klacht, door appellante ingediend tegen [naam 2] RA (gemachtigde: mr. F.T. Serraris) 



Procesverloop in hoger beroep


Appellante heeft op grond van artikel 43 van de Wet tuchtrechtspraak accountants (Wtra) hoger beroep ingesteld tegen de bovenvermelde uitspraak van de accountantskamer. 



Het onderzoek ter zitting heeft plaatsgevonden op 20 januari 2022. Namens appellante was [naam 3] aanwezig. [naam 2] heeft zich laten vertegenwoordigen door zijn gemachtigde. 



Het College heeft op verzoek van appellante het onderzoek heropend en haar in de gelegenheid gesteld nadere stukken in te dienen. 



Appellante heeft nadere stukken ingediend. [naam 2] heeft daarop gereageerd. 



Partijen hebben binnen de daarvoor aan hen geboden termijn niet kenbaar gemaakt dat zij op een nadere zitting gehoord willen worden. Vervolgens heeft het College het onderzoek gesloten. 




Overwegingen

1. Op grond van artikel 43, eerste lid, van de Wtra kan binnen zes weken na de dag van verzending van de uitspraak van de accountantskamer hoger beroep worden ingesteld bij het College. In artikel 43a, eerste lid, van de Wtra is bepaald dat hoger beroep wordt ingesteld door het indienen van een beroepschrift bij het College. 

2. Op 5 augustus 2021 is op de griffie van het College het op 3 augustus 2021 gedateerde beroepschrift van appellante ontvangen. 

3. Het College stelt vast dat in de  uitspraak van de accountantskamer is vermeld dat een afschrift hiervan aan partijen is verzonden op 11 juni 2021.  De termijn voor het indienen van een beroepschrift is daarom ingegaan op 12 juni 2021 en de laatste dag waarop tijdig een beroepschrift kon worden ingediend was 23 juli 2021. 


4.1.
Appellante voert ten eerste aan dat zij het beroepschrift niet tijdig heeft kunnen indienen omdat zij pas op 12 juli 2021 het proces-verbaal van de zitting bij de accountantskamer heeft ontvangen. Dit proces-verbaal behoort tot de gedingstukken en zonder het proces-verbaal kon zij niet beoordelen of hoger beroep zinvol was. De termijn van zes weken voor het indienen van een beroepschrift zou pas moeten gaan lopen vanaf het moment dat de gedingstukken compleet zijn.



4.2.
Het College volgt dit betoog niet. Appellante heeft op 5 augustus 2021 een beroepschrift zonder gronden ingediend en verzocht om een nadere termijn voor het indienen van de gronden. Niet is gebleken dat zij dit niet vóór het verstrijken van de beroepstermijn had kunnen doen. Het College wijst er verder op dat appellante stelt het proces-verbaal op 12 juli 2021 te hebben ontvangen. Dat is ruim voor het verstrijken van de beroepstermijn. 


5.1.
Appellante voert ten tweede, met verwijzing naar de uitspraak van de Centrale Raad van Beroep van 9 juli 2021 (ECLI:NL:CRVB:2021:1500), aan dat het College de tijdigheid van het hoger beroep niet ambtshalve mag beoordelen. 



5.2.
Dit betoog slaagt ook niet. Naar aanleiding van die uitspraak beoordelen bestuursrechters in beroep niet langer ambtshalve de tijdigheid van het bezwaar en in hoger beroep niet langer de tijdigheid van het beroep. Nog daargelaten dat de zaak van appellante geen bestuursrechtelijke procedure is maar een tuchtprocedure waarop de Wtra van toepassing is, ziet appellante eraan voorbij dat het nu gaat om de tijdigheid van het hoger beroep bij het College zelf.. Artikel 43, eerste lid, van de Wtra is dwingend van aard en daarin staat dat de beroepstermijn begint te lopen op de dag na verzending van de uitspraak van de accountantskamer. Het College mag daar niet van afwijken.

6. Het beroepschrift van appellante is niet tijdig ingediend. Van verschoonbaarheid van de termijnoverschrijding is niet gebleken. Het hoger beroep is daarom niet-ontvankelijk. Dit betekent dat het hoger beroep niet inhoudelijk wordt behandeld. 

7. De beslissing op dit hoger beroep berust mede op hoofdstuk V van de Wtra. 




Beslissing


Het College verklaart het hoger beroep niet-ontvankelijk. 



Deze uitspraak is gedaan door mr. T.G.M. Simons, mr. M.M. Smorenburg en
mr. H.S.J. Albers, in aanwezigheid van mr. A.A. Dijk, griffier. De beslissing is in het openbaar uitgesproken op 8 maart 2022.







T.G.M. Simons					De griffier is verhinderd 							deze uitspraak te ondertekenen. 


",College van Beroep voor het bedrijfsleven,2022-03-08,2022-03-07,21/835,Uitspraak,,"Wet tuchtrechtspraak accountants
",Bestuursrecht,Hoger beroep,"
accountantstucht; hoger beroep niet-ontvankelijk wegens onverschoonbare overschrijding hogerberoepstermijn
","

Rechtspraak.nl

",accountantstucht; hoger beroep niet-ontvankelijk wegens onverschoonbare overschrijding hogerberoepstermijn
966,ECLI:NL:RBNHO:2022:1629,"

RECHTBANK NOORD-HOLLAND
Handel, Kanton en Bewind
locatie Alkmaar


Zaaknr./rolnr.: 9633115 \ KG EXPL  22-2
Uitspraakdatum: 1 maart 2022




Vonnis van de kantonrechter in kort geding in de zaak van:





stichting Stichting Blosse Onderwijs 

gevestigd te Heerhugowaard
eiseres
verder te noemen: Blosse
gemachtigde: mr. M.A. le Belle



tegen 




de besloten vennootschap Kits Oonlie Boekenstein B.V. 

gevestigd te Heiloo 	
gedaagde  
verder te noemen: Kits Oonlie
gemachtigde: mr. S. Hartog


De zaak in het kort




Deze zaak gaat over de huur van lokalen in een school ten behoeve van kinderopvang. De huurder heeft de kinderopvang zonder overleg verhuisd naar een andere locatie. De verhuurder heeft van de huurder verlangd de lokalen weer in gebruik te nemen, maar dat heeft de huurder niet gedaan. Verhuurder wil in deze procedure dat de huurder wordt veroordeeld tot ontruiming van de lokalen. Deze vordering wordt toegewezen, omdat de huurder de afspraken die partijen over de samenwerking hebben gemaakt, kort gezegd kinderopvang en school onder één dak, ruim een jaar niet is nagekomen en momenteel in zeer beperkte mate nakomt. Dit levert niet alleen een tekortkoming op in die samenwerkingsovereenkomst, maar ook in de huurovereenkomst.  





1Het procesverloop


1.1.
Blosse heeft Kits Oonlie op 25 januari 2022 gedagvaard. 


1.2.
	De mondelinge behandeling heeft plaatsgevonden op 15 februari 2022. De griffier heeft aantekeningen gemaakt van wat partijen ter toelichting van hun standpunten, mede aan de hand van pleitaantekeningen, naar voren hebben gebracht. Voorafgaand aan de zitting hebben Blosse bij brief van 10 februari 2022 en Kits Oonlie bij e-mails van 10 en 11 februari 2022 nog stukken toegezonden. 




2De feiten


2.1.
Tussen de rechtsvoorganger van Blosse (Stichting Flore) en Kits Oonlie is met ingang van 1 januari 2014 een huurovereenkomst tot stand gekomen. In dat kader verhuurt Blosse aan Kits Oonlie een aantal lokalen in de Willibrordschool in Heiloo (onderdeel van Blosse) ten behoeve van kinderopvang. De overeengekomen huurperiode is 5 + 5 jaar en eindigt op 1 januari 2024 als deze zes maanden daarvoor wordt opgezegd. 


2.2.
Blosse exploiteert ongeveer 30 kindcentra (zowel basisscholen als opvang). Kits Oonlie houdt zich bezig met kinderopvang en heeft 12 vestigingen.


2.3.
Kits Oonlie en de Willibrordschool hebben in 2018 afspraken gemaakt om een integraal kindcentrum op te zetten (IKC). Daarbij wordt het onderwijs verzorgd door de Willibrordschool en de kinderopvang voor kinderen van 0 – 4 jaar en buitenschoolse opvang door Kits Oonlie. 


2.4.
Blosse heeft in 2018 aan Kits Oonlie kenbaar gemaakt dat de huurovereenkomst na afloop van de huurperiode niet wordt verlengd.


2.5.
Kids Oonlie is op of omstreeks 11 november 2020 vertrokken uit het gehuurde en heeft de kinderopvang op een andere locatie voortgezet. Kits Oonlie heeft op deze datum de ouders van de kinderen en Blosse ingelicht over de verhuizing.


2.6.
Kits Oonlie heeft met enige regelmaat de toezegging gedaan de lokalen weer in gebruik te nemen. Op 4 november 2021 heeft Blosse Kits Oonlie aangemaand het gehuurde binnen drie weken in gebruik te nemen voor opvang van kinderen.


2.7.
Kits Oonlie heeft op 23 november 2021 op de aanmaningsbrief gereageerd en zich op het standpunt gesteld dat geen sprake is van een exploitatieverplichting, maar dat een actieve locatie wel de voorkeur heeft. Kits Oonlie kan echter niet concreet maken wanneer het weer mogelijk is de opvang te openen.


2.8.
Kits Oonlie heeft op 9 december 2021 aan Blosse bericht dat zij naar aanleiding van het eerdere telefoongesprek wil laten weten dat zij zich zal beraden over de hoogte van de investeringen in het gehuurde. Verder heeft Kits Oonlie bericht dat het lastige tijden zijn, dat zij zich moet richten op de bedrijfsvoering en dat zij ernaar zal streven binnen een maand erop terug te komen. 


2.9.
Blosse heeft op 14 december 2021 aan Kits Oonlie laten weten dat zij zich aan het lijntje gehouden voelt en in overleg wil over een afkoopsom voor de door Kits Oonlie in het gehuurde gedane investeringen en afstand wil doen van huurbetalingen. Kits Oonlie heeft daarop op 20 december 2021 aan Blosse bericht dat zij zich hier niet in herkent en daarom geen reden ziet zich nog te beraden over een vroegtijdige overdracht.


2.10.
Op 12 januari 2022 heeft Kits Oonlie laten weten dat zij de kinderopvang in de Willibrordschool op 31 januari 2022 weer zal openen, dat de aanmeldingen niet storm lopen, maar dat zodra er meer kinderen en personeel is, meerdere kinderen zullen volgen.




3De vordering


3.1.
Blosse vordert dat de kantonrechter bij wijze van voorlopige voorziening primair Kits Oonlie veroordeelt het gehuurde binnen vier weken na dagtekening van het vonnis te ontruimen en subsidiair Kits Oonlie gebiedt het gehuurde gedurende de resterende looptijd van de huurovereenkomst in volledig gebruik te nemen, beide op straffe van een dwangsom. 


3.2.
Blosse legt aan de vordering ten grondslag – kort weergegeven – dat op Kits Oonlie een exploitatieverplichting rust van de door haar gehuurde lokalen ten behoeve van kinderopvang. Omdat Kits Oonlie weigert over te gaan tot daadwerkelijke exploitatie is sprake van een ernstige tekortkoming. Gelet op de schaarste in de kinderopvang en de filosofie van Blosse heeft zij er belang bij dat de lokalen op korte termijn in gebruik worden genomen voor kinderopvang. 




4Het verweer


4.1.
Kits Oonlie betwist de vordering. In de eerste plaats ontbreekt een spoedeisend belang. Blosse heeft deze situatie namelijk geïnitieerd door de huur op te zeggen waardoor Kits Oonlie op zoek moest naar een andere locatie. Ook biedt Blosse in strijd met de afspraken nu zelf peuteropvang aan en geeft zij onredelijke termijnen om tot heropening over te gaan. Vanaf 31 januari 2022 wordt weer kinderopvang aangeboden door Kits Oonlie, zodat Blosse inmiddels geen enkel belang meer heeft bij haar vordering. 


4.2.
Voor zover wordt geoordeeld dat Blosse een spoedeisend belang heeft, betwist Kits Oonlie dat op haar een exploitatieverplichting rust. Deze verplichting is niet opgenomen in de huurovereenkomst, volgt niet uit de wet en kan gelet op de geschetste omstandigheden en alle belangen in redelijkheid niet van Kits Oonlie worden verwacht. Kits Oonlie moest als gevolg van de aangekondigde beëindiging van de huur op zoek naar een andere geschikte locatie, wat zeer lastig is. Dit is gelukt met de aankoop van een pand en daarvoor gold wel een exploitatieplicht. Door de coronacrisis en een nijpend personeelstekort kon Kits Oonlie niet beide locaties openhouden. In het belang van haar onderneming heeft Kits Oonlie haar dienstverlening voortgezet op de nieuwe locatie en moest zij de locatie in de Willibrordschool tijdelijk sluiten. De ouders hebben hiervan slechts beperkte overlast ondervonden. Voor de heropening op de Willibrordschool heeft Kits Oonlie investeringen gedaan en geadverteerd. Door de coronacrisis en het personeelstekort is het pas per 31 januari 2022 weer gelukt te heropenen. Daarbij handelt juist Blosse in strijd met de afspraken door zelf kinderopvang aan te bieden. 


4.3.
Voor zover wordt geoordeeld dat op Kits Oonlie een exploitatieverplichting rust, beroept zij zich op onvoorziene omstandigheden in verband met de coronacrisis en de daarmee samenhangende overheidsmaatregelen. Ten slotte is de tekortkoming niet zodanig ernstig dat deze een ontbinding en vooruitlopend daarop een ontruiming rechtvaardigt. 




5De beoordeling


Spoedeisend belang



5.1.
De vordering in kort geding kan alleen worden toegewezen als Blosse daarbij een spoedeisend belang heeft. Blosse heeft voldoende aannemelijk gemaakt dat zij een spoedeisend belang heeft bij (volledige) ingebruikname van de lokalen ten behoeve van kinderopvang en dat daar momenteel en ook in de toekomst geen sprake van is. Hoewel Kits Oonlie recent de locatie in de Willibrordschool heeft heropend en weer peuteropvang aanbiedt in deze lokalen, is deze opvang – één à twee kinderen per dag(deel), zoals blijkt uit het door Kits Oonlie aan Blosse verstrekte overzicht – van zeer beperkte omvang. Dat zal op korte termijn, gelet op dat overzicht, niet anders worden. De andere argumenten van Kits Oonlie tasten het hiervoor genoemde spoedeisend belang van Blosse bij haar vordering niet aan. Beoordelingskader in kort geding


5.2.
Verder is voor toewijzing van de vordering in dit kort geding vereist dat de aan die vordering ten grondslag gelegde feiten en omstandigheden voldoende aannemelijk zijn en dat het ook in voldoende mate waarschijnlijk is dat die vordering in een nog te voeren gewone procedure (bodemprocedure) zal worden toegewezen. Voor nader onderzoek naar bepaalde feiten en omstandigheden of voor bewijslevering door bijvoorbeeld getuigen is in dit kort geding in beginsel geen plaats. Dat moet gebeuren in een eventuele bodemprocedure. De beoordeling in dit kort geding is dan ook niet meer dan een voorlopig oordeel over het geschil tussen partijen. 


5.3.
Deze zaak gaat over de vraag of het vertrek uit de gehuurde lokalen en de leegstand gedurende ruim een jaar en het momenteel zeer beperkte gebruik ervan, is aan te merken als een tekortkoming in de nakoming van de uit de huurovereenkomst voortvloeiende verplichtingen, zodanig dat dit ontbinding van de huurovereenkomst en vooruitlopend daarop ontruiming van het gehuurde rechtvaardigt. Is sprake van een tekortkoming?


5.4.
Volgens Blosse is dat het geval, omdat partijen afspraken over de samenwerking hebben gemaakt op grond waarvan op Kits Oonlie een exploitatieverplichting rust. Door haar vertrek uit het gehuurde is Kits Oonlie deze exploitatieverplichting niet meer nagekomen. Kits Oonlie erkent dat zij zonder enig overleg met of waarschuwing vooraf aan Blosse de kinderopvang heeft verhuisd naar een andere locatie, maar betwist dat op haar een exploitatieverplichting rust. 


5.5.
Kits Oonlie heeft niet betwist dat Blosse in 2018 heeft aangegeven dat zij de huurovereenkomst in 2024 niet zal verlengen en dat dan ook een einde komt aan de samenwerking tussen partijen. De achtergrond van dit besluit was het feit dat de verhuurder na de fusie tussen Stichting Flore en Blosse ook zelf kinderopvang aanbiedt. Blosse heeft verder onweersproken gesteld dat zij met Kits Oonlie in overleg wilde over de wijze van afwikkeling en afbouw van de samenwerking, maar dat Kits Oonlie daar niet toe bereid is.  Op de zitting heeft Kits Oonlie verklaard dat zij eerst een andere locatie wilde vinden en pas daarna in overleg wilde met Blosse om tot een oplossing te komen. Kits Oonlie heeft zonder overleg het gehuurde in november 2020 verlaten en de kinderen verder opgevangen op een andere locatie. Overigens is Kits Oonlie ook daarna niet bereid geweest tot overleg om tot een oplossing te komen. 


5.6.
Ook is niet in geschil dat partijen afspraken hebben gemaakt over de samenwerking en dat Kits Oonlie in dat kader de gehuurde lokalen zou gebruiken voor opvang van kinderen van 0 – 4 jaar en buitenschoolse opvang. De achtergrond van deze afspraken is het aanbieden van kinderopvang en onderwijs onder één dak, zodat een doorlopende ontwikkelingslijn en doorgaande ontwikkelingsbegeleiding van 0 – 12 jaar kan worden bewerkstelligd (IKC). Daardoor komen kinderen met anders lopende ontwikkelingen tijdig in beeld, kunnen broertjes en zusjes naar dezelfde locatie en is de overgang van kinderopvang naar school kleiner. Tegen die achtergrond is de kantonrechter van oordeel dat het gebruik van de lokalen in de Willibrordschool zodanig verbonden is met de samenwerking van partijen en het doel daarvan, dat beide overeenkomsten (samenwerkingsovereenkomst en huurovereenkomst) nauw met elkaar samen hangen en daarom voor de gehuurde lokalen een exploitatieplicht geldt. Deze verplichting staat weliswaar niet uitdrukkelijk vermeld in de huurovereenkomst maar volgt uit de achtergrond en de bedoeling van deze overeenkomst in samenhang met de latere afspraken die partijen maakten over het IKC. 


5.7.
Het verweer van Kits Oonlie dat zij op grond van de omstandigheden van het geval in redelijkheid geen exploitatieverplichting heeft – zij was genoodzaakt het gehuurde te verlaten en had de locatie op de Willibrordschool eerder willen heropenen, maar dit was door de coronacrisis en de overheidsmaatregelen, alsmede door het personeelstekort niet mogelijk – wordt gepasseerd. Hoewel voorstelbaar is dat Kits Oonlie zich genoodzaakt zag een andere locatie te zoeken als gevolg van de mededeling van Blosse dat de huurovereenkomst zou eindigen, neemt dat niet weg dat zij in overleg had moeten treden met Blosse om tot een oplossing te komen. Gezien de samenwerking tussen partijen en de afspraken in dat kader was het geen logische keuze om alle kinderen van de Willibrordschool te verhuizen, zeker niet zonder overleg vooraf met Blosse. Ook de exploitatieplicht van het aangekochte pand noopte daar niet toe. Als Kits Oonlie meent dat op dit moment sprake is van exploitatie op de locatie van de Willibrordschool had zij evengoed op de nieuwe locatie voor deze wijze van (stapsgewijze opbouw van) exploitatie kunnen kiezen. In plaats daarvan heeft Kits Oonlie ervoor gekozen het gehuurde zonder enig overleg te verlaten, de kinderen op een andere locatie op te vangen, Blosse voor een voldongen feit te stellen en het gehuurde ruim een jaar niet te gebruiken, maar wel bezet te houden. Daarmee werd de samenwerking feitelijk verbroken en kan Kits Oonlie niet aan Blosse tegenwerpen dat Blosse zelf in strijd met de gemaakte afspraken na haar vertrek peuteropvang is gaan aanbieden. Kits Oonlie heeft daarbij niet kunnen uitleggen waarom zij de huur van de locatie in de Willibrordschool al die tijd en nog steeds wil voortzetten en betalen, terwijl uit het door haar aan Blosse verstrekte overzicht blijkt dat zij de komende periode slechts een à twee kinderen per dag in de leeftijd 2 – 4 jaar kan plaatsen waarbij twee begeleiders aanwezig moeten zijn. Van een zwaarwegend belang om niet te hoeven exploiteren is niet gebleken, temeer daar Blosse bereid is Kits Oonlie te ontslaan van haar (betalings)verplichtingen uit de huurovereenkomst. 


5.8.
Door de kinderopvang naar een andere locatie te verhuizen zonder overleg en zonder nadere afspraken te maken met Blosse en ruim een jaar geen gebruik te maken van de lokalen in de Willibrordschool, is Kits Oonlie de afspraken uit de samenwerkingsovereenkomst niet nagekomen. Dit levert een tekortkoming in de nakoming van de samenwerkingsovereenkomst en een tekortkoming in de nakoming van de huurovereenkomst (exploitatieverplichting) op. 


5.9.
Kits Oonlie is na aanmaning niet overgegaan tot nakoming van de gemaakte afspraken. Van een onredelijke termijn van drie weken is geen sprake, gelet op het tijdsverloop van op dat moment een jaar en de reactie van Kits Oonlie op de aanmaning. In plaats van in overleg te treden met Blosse was de reactie van Kits Oonlie dat zij niet verplicht is tot exploitatie en hoewel zij de lokalen wel weer wil gebruiken, zij niet concreet kan maken wanneer dat weer mogelijk is. Een intentie om alsnog te zullen voldoen aan de bedoeling en de afspraken uit de samenwerkingsovereenkomst of tot een oplossing te komen blijkt daar niet uit. Kits Oonlie is daarom na het verstrijken van de termijn in de aanmaningsbrief in verzuim komen te verkeren. 


5.10.
De kantonrechter gaat voorbij aan het verweer van Kits Oonlie dat zij in een bodemprocedure gebruik wil maken van de huurbeschermingsmogelijkheden, aangezien partijen specifieke afspraken hebben gemaakt over de reden van opzegging van de huur.  Het is juist dat Kits Oonlie na het einde van de huurperiode de mogelijkheid heeft om een verzoek te doen aan de rechter tot verlenging van de termijn waarbinnen moet worden ontruimd. De in deze procedure gevorderde ontruiming houdt echter verband met een tekortkoming van Kits Oonlie waarvoor zij inmiddels in verzuim verkeert en op grond waarvan de overeenkomst kan worden ontbonden en vooruitlopend daarop een ontruiming kan worden uitgesproken. 


5.11.

Ook de omstandigheid dat Kits Oonlie momenteel weer gebruik maakt van de lokalen voor kinderopvang kan haar niet baten. Kits Oonlie was op dat moment immers al in verzuim. Bovendien is de kinderopvang zodanig beperkt, dat daarmee niet wordt voldaan aan de samenwerkingsovereenkomst.    

Onvoorziene omstandigheden?




5.12.
De coronacrisis en de beperkingen die in verband daarmee van overheidswege zijn ingesteld, kunnen worden aangemerkt als onvoorziene omstandigheden. Het beroep op onvoorziene omstandigheden van Kits Oonlie slaagt echter niet. De reden dat Kits Oonlie de lokalen in de Willibrordschool niet gebruikt, is haar besluit om naar een andere locatie te verhuizen. De oorzaak van de leegstand is dus niet gelegen in de beperkingen als gevolg van de coronacrisis. Hoewel deze beperkingen het voor Kits Oonlie mogelijk moeilijk hebben gemaakt twee locaties open te houden, wat zij overigens niet met financiële stukken/cijfers heeft onderbouwd, is dat toch met name het gevolg van haar keuze niet in overleg te treden met Blosse en te verhuizen naar een andere locatie.   Rechtvaardigt de tekortkoming een ontbinding? 


5.13.
De kantonrechter begrijpt dat Kits Oonlie zich op het standpunt stelt dat de tekortkoming gezien haar bijzondere aard of geringe betekenis de ontbinding met haar gevolgen niet rechtvaardigt, waardoor ook de ontruiming niet kan worden toegewezen. Het is aan Kits Oonlie als de tekortschietende partij om zich voldoende gemotiveerd op deze uitzondering te beroepen. Kits Oonlie heeft dit niet gedaan, zodat daaraan voorbij wordt gegaan. Conclusie  


5.14.
De conclusie is dat de gevorderde ontruiming zal worden toegewezen. De termijn voor ontruiming zal worden bepaald op vier weken na betekening van dit vonnis.


5.15.
Blosse heeft voldoende aannemelijk gemaakt dat zij belang heeft bij het opleggen van een dwangsom als extra prikkel tot ontruiming. Daartegen heeft Kits Oonlie geen verweer gevoerd. De gevorderde dwangsom zal dan ook worden toegewezen, zij het dat de kantonrechter een maximum hieraan verbindt van € 50.000,00.


5.16.
De proceskosten komen voor rekening van Kits Oonlie, omdat zij ongelijk krijgt. 




6De beslissing	


De kantonrechter:



6.1.
veroordeelt Kits Oonlie het gehuurde binnen vier weken na betekening van dit vonnis te ontruimen op straffe van een dwangsom van € 1.000,00 voor elke dag of gedeelte daarvan dat Kits Oonlie hiermee in gebreke blijft, met een maximum van € 50.000,00;


6.2.

veroordeelt Kits Oonlie tot betaling van de proceskosten, die de kantonrechter aan de kant van Blosse tot en met vandaag vaststelt op:
dagvaarding	€	108,41
griffierecht	€	128,00
salaris gemachtigde	€	747,00	;




6.3.
verklaart dit vonnis uitvoerbaar bij voorraad;


6.4.
wijst de vordering voor het overige af.


Dit vonnis is gewezen door  mr. A.E. Merkus en op bovengenoemde datum in het openbaar uitgesproken in aanwezigheid van de griffier. 



De griffier		De kantonrechter



",Rechtbank Noord-Holland,2022-03-01,2022-02-28,9633115,Uitspraak,,,Civiel recht,Eerste aanleg - enkelvoudig,"
Exploitatieverplichting op grond van de achtergrond en bedoeling van de huurovereenkomst in samenhang met de samenwerkingsovereenkomst. Het gehuurde zonder overleg verlaten. Tekortkoming die ontbinding en vooruitlopend daarop ontruiming rechtvaardigt.
","

Rechtspraak.nl

",Exploitatieverplichting op grond van de achtergrond en bedoeling van de huurovereenkomst in samenhang met de samenwerkingsovereenkomst. Het gehuurde zonder overleg verlaten. Tekortkoming die ontbinding en vooruitlopend daarop ontruiming rechtvaardigt.
967,ECLI:NL:CBB:2022:108,"

uitspraak












COLLEGE VAN BEROEP VOOR HET BEDRIJFSLEVEN


zaaknummer: 20/829 


uitspraak van de meervoudige kamer van 8 maart 2022 in de zaak tussen
Stedin Netbeheer B.V., te Rotterdam, appellante
(gemachtigden: mr. J.E. Janssen en mr. H.G.M. Stamps),


en


de Autoriteit Consument en Markt, verweerster 
(gemachtigden: mr. L.H.J. Dabekaussen en mr. J. de Vries).




Procesverloop 


Bij het Tarievenbesluit Stedin Netbeheer B.V. Gas 2020 van 26 november 2019 (het tarievenbesluit) heeft verweerster op grond van de Gaswet de transport- en aansluittarieven voor het jaar 2020 vastgesteld die appellante ten hoogste in rekening mag brengen.



Bij besluit van 5 augustus 2020 (het bestreden besluit) heeft verweerster, voor zover hier van belang, de bezwaren van onder meer appellante ongegrond verklaard.



Appellante heeft tegen het bestreden besluit beroep ingesteld. 



Verweerster heeft een verweerschrift ingediend.



Het onderzoek ter zitting heeft plaatsgevonden op 19 januari 2022. Eerstgenoemde gemachtigde van appellante en de gemachtigden van verweerster zijn verschenen. Ook zijn verschenen ir. J.R. Bohte en drs. T.C. Eijkelenboom, beiden werkzaam bij appellante, en J. van Dijk namens verweerster.





Overwegingen 

1. Verweerster heeft bij het tarievenbesluit de maximale tarieven vastgesteld die appellante met ingang van 1 januari 2020 in rekening mag brengen voor het uitvoeren van haar wettelijke taken. 

2. Het geschil gaat over de wijze waarop verweerster in de tarieven een vergoeding heeft verwerkt voor een nieuwe wettelijke taak van appellante. Die nieuwe taak houdt in dat appellante vanaf 1 januari 2020 netverliezen van gas moet inkopen. Bij netverliezen gaat het zowel om fysieke gasverliezen (lekken) als om administratieve verliezen (als gevolg van bijvoorbeeld onbemeten aansluitingen of meetonnauwkeurigheden). Deze netverliezen hebben voor de betrokken regionale netten tot gevolg dat de hoeveelheid in het regionale net (op het exitpunt van het landelijk net) ingevoed gas groter is dan de totale (gemeten) hoeveelheid onttrokken gas. Er moet ter compensatie van deze netverliezen dus meer gas worden ingevoed in het regionale net dan het totale gemeten of verwachte verbruik van de op dat net aangesloten afnemers. Vanaf 1 januari 2020 is de taak om dit gas in te kopen bij de netbeheerders gelegd, waarvan appellante er een is.

3. Appellante heeft in beroep betoogd dat verweerster de kosten voor de inkoop van netverliezen onjuist heeft vastgesteld. Appellante meent dat verweerster is uitgegaan van onjuiste volumes. Volgens appellante had verweerster daarvoor moeten aansluiten bij de Allocatiecode gas waaraan ook appellante zich bij de inkoop van netverliezen moet houden. Appellante meent dat verweerster moest uitgaan van de daadwerkelijk ingekochte netverliesvolumes. Voor het netverliespercentage had verweerster zich volgens appellante moeten baseren op recentere gegevens dan verweerster heeft gedaan. Bovendien is appellante van mening dat verweerster op de historische gegevens geen doelmatigheidskorting mocht toepassen. Van haar kan namelijk niet worden verwacht dat zij een productiviteitsverbetering verwezenlijkt al voordat zij de nieuwe taak heeft gekregen, aldus appellante. 

4. De bepaling die voor dit geschil van belang is, is artikel 81c, eerste lid, van de Gaswet, en in het bijzonder de tweede volzin. In de eerste volzin is bepaald dat verweerster met betrekking tot het transport van gas dat bestemd is voor levering aan afnemers voor iedere netbeheerder de tarieven, die kunnen verschillen voor de verschillende netbeheerders en voor de onderscheiden tariefdragers en die deze ten hoogste mag berekenen voor het transport van dat gas en de dat transport ondersteunende diensten, alsmede de tarieven voor het verzorgen van een aansluiting, jaarlijks vaststelt. In de tweede volzin is bepaald dat verweerster bij het vaststellen van de tarieven, in afwijking van de artikelen 81, eerste lid, en 81a, eerste lid, de geschatte kosten voor de uitvoering van wettelijke taken betrekt waarmee bij de vaststelling van een besluit als bedoeld in artikel 81, eerste lid, geen rekening is gehouden, voor zover deze kosten doelmatig zijn.

5. Op 24 januari 2019 heeft verweerster op grond van artikel 81 van de Gaswet het gewijzigde Methodebesluit regionale netbeheerders gas 2017-2021 vastgesteld. In het methodebesluit is geen rekening gehouden met de wijziging per 1 januari 2020 van artikel 10, derde lid, van de Gaswet. Per die datum is namelijk een onderdeel e toegevoegd, inhoudend dat een netbeheerder ook tot taak heeft om netverliezen in te kopen. Nu in het methodebesluit met deze nieuwe wettelijke taak geen rekening is gehouden, diende verweerster op grond van artikel 81c, eerste lid, tweede volzin, van de Gaswet de geschatte kosten hiervoor bij het tarievenbesluit te betrekken, voor zover deze kosten doelmatig zijn.

6. Verweerster heeft de volgende methode gehanteerd om de kosten voor de inkoop van netverliezen voor 2020 bij de hoogte van de tarieven te betrekken. Verweerster heeft eerst voor de gezamenlijke netbeheerders het gemiddelde netverliespercentage bepaald. Daarbij is verweerster uitgegaan van het netverliesvolume (invoeding minus gereconcilieerd verbruik) in de jaren 2014 tot en met 2016 en heeft dit volume gedeeld door de totale invoeding van gas op de netwerken van de netbeheerders. Vervolgens heeft KYOS Energy Consulting BV (KYOS), in opdracht van verweerster, aan de hand van het door haar vastgestelde netverliespercentage en de totale invoeding op de lokale transportnetten, berekend wat de prijs per MWh in de jaren 2016 tot en met 2018 zou zijn geweest voor de gezamenlijke netbeheerders. Verweerster heeft deze prijs vervolgens omgezet naar de totale kosten van de gezamenlijke netbeheerders die zij voor het jaar 2020 verwacht. Daarbij heeft verweerster het door KYOS berekende bedrag gecorrigeerd voor de consumentenprijsindex en voor de te verwachten productiviteitsverandering van 0,03% om tot efficiënte kosten te komen. De totale efficiënte kosten voor het jaar 2020 heeft verweerster vervolgens verdeeld over de individuele netbeheerders, naar gelang hun aandeel in de totale rekenvolumes voor het capaciteitsafhankelijk tarief. 

7. Over de schatting door verweerster van de kosten voor de inkoop van netverliezen voor het jaar 2020, overweegt het College als volgt. Waar appellante zich in wezen tegen richt, is de methode die verweerster heeft gehanteerd bij het schatten van het netverliesvolume. Verweerster zou, volgens appellante, uit moeten gaan van door appellante op grond van artikel 4.9.3 van de Allocatiecode gas daadwerkelijke ingekochte netverliesvolumes gas in 2020 en niet van de gezamenlijke historische netverliesvolumes van alle regionale netbeheerders. Het College begrijpt dat het verzet van appellante tegen de door verweerster gehanteerde methode is ingegeven door haar relatief hoge netverliespercentage. Daardoor ontvangt zij voor de kosten voor inkoop in het jaar 2020 bij een ongewijzigd netverliespercentage een relatief lagere vergoeding dan een netbeheerder die al een laag historisch netverliespercentage heeft. Verweerster heeft voor deze methode gekozen vanwege de beperking die in artikel 81c, eerste lid, tweede volzin, van de Gaswet is opgenomen: alleen die kosten worden betrokken die doelmatig zijn. Als verweerster de daadwerkelijk ingekochte netverliesvolumes en daarmee de feitelijke kosten per netbeheerder als uitgangspunt zou hebben genomen, zou geen prikkel worden gegeven om de netverliezen te verminderen. Dat zou in strijd zijn geweest met de bedoeling van de wetgever. Het College is daarom van oordeel dat verweerster ter bepaling van de efficiënte kosten mocht uitgaan van de historische gegevens van de gezamenlijke regionale netbeheerders. Dat de situatie van appellante zodanig zou afwijken van de andere regionale netbeheerders dat de uitkomst van de berekening geen goed beeld geeft van de hoogte van de doelmatige kosten in de situatie van appellante, is niet gebleken. Verweerster hoefde daarom niet appellantes individuele, historische netverliezen als uitgangspunt te nemen, maar mocht uitgaan van de historische netverliezen van de gezamenlijke regionale netbeheerders.

8. Over de periode die verweerster heeft gehanteerd bij de bepaling van het gemiddelde netverliespercentage van de gezamenlijke netbeheerders, overweegt het College het volgende. Verweerster is uitgegaan van de jaren 2014 tot en met 2016, maar volgens appellante had verweerster moeten uitgaan van de jaren 2015 tot en met 2017. Niet in geschil is dat de gegevens over de jaren 2014 tot en met 2016 op dat moment de meest betrouwbare waren. De gegevens over het jaar 2017 moesten namelijk nog door verweerster worden gecontroleerd en gecorrigeerd. Om die reden is verweerster niet uitgegaan van de gegevens over het jaar 2017 zoals deze al wel ter beschikking stonden na de allocatie van het gas aan de desbetreffende netbeheerder conform de Allocatiecode gas, en de daarop volgende reconciliatieperiode. Zoals verweerster naar voren heeft gebracht, zijn die gegevens zonder controle en correctie namelijk niet betrouwbaar genoeg, zoals ook volgt uit randnummer 209 van het methodebesluit. Dat controle en correctie nodig kunnen zijn, blijkt ook wel uit noot 16 in bijlage 4 bij het tarievenbesluit: verweerster heeft de gebruikte, gereconcilieerde gegevens over de jaren 2014 tot en met 2016 gecorrigeerd voor de volumeherleidingsfactor die gold in de desbetreffende jaren, de meetcorrectiefactor en het aandeel slimme meters met temperatuurcorrectie dat geïnstalleerd is in de jaren 2015 en 2016 bij profielverbruikers. Ook heeft verweerster een deel van het netgebied van appellante buiten beschouwing gelaten. Appellante heeft erop gewezen dat de bepaling van het gemiddelde netverliespercentage zoals verweerster dat heeft gedaan, mee zou brengen dat bij twee regionale netbeheerders geen sprake was van een netverlies, maar van een netwinst. Verweerster heeft daarvoor echter een aannemelijke verklaring gegeven, namelijk dat een netwinst ook kan worden veroorzaakt door bijvoorbeeld meetonnauwkeurigheden, waardoor minder gas wordt afgeleverd dan is gemeten. Verweerster mocht daarom uitgaan van de meest recente, gereconcilieerde gegevens die zij gecontroleerd en gecorrigeerd had. Appellante heeft niet aangetoond dat dit voor haar onevenredig nadelig heeft uitgepakt.

9. Appellante heeft zich ook gericht tegen de correctie die verweerster heeft aangebracht voor de te verwachten productiviteitsverandering. Voor zover appellante zich in beroep richt tegen maatstafregulering, stelt het College met verweerster vast dat bij het tarievenbesluit geen sprake is van maatstafregulering, maar van een correctie voor productiviteitsverandering. Bij maatstafregulering wordt de doelmatigheid van een netbeheerder vergeleken met die van een of meerdere andere regionale netbeheerders, zoals is uitgelegd in randnummers 46 e.v. en 92 van het methodebesluit. Bij een correctie voor productiviteitsverandering (ook wel frontier shift genoemd) wordt de correctie gebaseerd op realisaties in het verleden van de regionale netbeheerders gezamenlijk en worden die historische gegevens omgezet naar het huidige te verwachten niveau. In dit geval heeft verweerster – zoals hiervoor is uiteengezet – de door KYOS berekende gemiddelde prijs per MWh in de jaren 2016 tot en met 2018 omgezet naar het verwachte kostenniveau voor het jaar 2020. Daarbij heeft verweerster een correctie voor productiviteitsverandering toegepast van 0,03%. Verweerster heeft hiertoe besloten, omdat netbeheerders worden verondersteld hun taken over verloop van tijd efficiënter te kunnen uitvoeren. Het College begrijpt dit zo dat als geen correctie zou zijn toegepast, bij de vaststelling van de tarieven hogere kosten zouden zijn betrokken dan doelmatig is. Dat voor het jaar 2020, anders dan waarvan verweerster uitgaat, geen productiviteitsverandering mag worden verwacht ten opzichte van de jaren 2016-2018, heeft appellante niet gesteld. Evenmin is gebleken dat de productiviteitsverandering van 0,03% voor appellante niet haalbaar zou zijn. Het College ziet in hetgeen appellante heeft aangevoerd, geen aanleiding voor het oordeel dat de correctie voor de productiviteitsverandering onrechtmatig is.

10. Gezien het voorgaande is niet gebleken dat de wijze waarop verweerster in de tarieven van appellante een vergoeding heeft verwerkt voor de kosten voor de inkoop van gasverliezen, in strijd met de Gaswet of anderszins onrechtmatig is. De maximale tarieven die verweerster bij het tarievenbesluit voor appellante heeft vastgesteld, blijven daarom in stand. 

11. Het beroep is ongegrond. Voor een proceskostenveroordeling bestaat geen aanleiding. 




Beslissing


Het College verklaart het beroep ongegrond.



Deze uitspraak is gedaan door mr. J.H. de Wildt, mr. M. van Duuren en mr. T. Pavićević, in aanwezigheid van mr. M.B.L. van der Weele, griffier. De beslissing is in het openbaar uitgesproken op 8 maart 2022.







De voorzitter en de griffier zijn verhinderd de uitspraak te ondertekenen.


",College van Beroep voor het bedrijfsleven,2022-03-08,2022-03-07,20/829,Uitspraak,,"Gaswet
",Bestuursrecht,Eerste aanleg - meervoudig,"
Tarievenbesluit Gas 2020. Nieuwe taak van inkoop van netverliezen van gas. Geen rekening mee gehouden in Methodebesluit regionale netbeheerders gas 2017-2021. Artikel 81c, lid 1, Gaswet. Uitgegaan van de gezamenlijke historische netverliezen van alle regionale netbeheerders. Vaststelling netverliespercentage. Geen toepassing Allocatiecode gas. Productiviteitsverandering.
","

Rechtspraak.nl

","Tarievenbesluit Gas 2020. Nieuwe taak van inkoop van netverliezen van gas. Geen rekening mee gehouden in Methodebesluit regionale netbeheerders gas 2017-2021. Artikel 81c, lid 1, Gaswet. Uitgegaan van de gezamenlijke historische netverliezen van alle regionale netbeheerders. Vaststelling netverliespercentage. Geen toepassing Allocatiecode gas. Productiviteitsverandering."
968,ECLI:NL:CBB:2022:104,"

uitspraak












COLLEGE VAN BEROEP VOOR HET BEDRIJFSLEVEN


zaaknummer: 20/820


uitspraak van de meervoudige kamer van 8 maart 2022 in de zaak tussen
Meerwegen College vestiging Corderius College, te Amersfoort, appellante


en


de minister voor Klimaat en Energie, verweerder
(gemachtigde: mr. R.A. Van der Voort).



Procesverloop 


Met het besluit van 19 maart 2020 (het primaire besluit) heeft verweerder de subsidie ingetrokken die op grond van het Besluit stimulering duurzame energieproductie (Besluit SDE) aan appellante met het besluit van 20 december 2018 was verleend.



Met het besluit van 30 juli 2020 (het bestreden besluit) heeft verweerder het bezwaar van appellante ongegrond verklaard.



Appellante heeft tegen het bestreden besluit beroep ingesteld.



Verweerder heeft een verweerschrift ingediend.



Het onderzoek ter zitting heeft plaatsgevonden op 25 januari 2022. Hieraan heeft namens verweerder zijn gemachtigde deelgenomen. 




Overwegingen


1.	Het College gaat uit van de volgende feiten en omstandigheden.



1.1
Appellante heeft op 15 oktober 2018 een subsidieaanvraag ingediend voor het realiseren van een zonne-energie-installatie (productie-installatie) op het dak van haar schoolgebouw om bij te kunnen dragen aan de realisatie van duurzame energie en de bewustwording van het belang daarvan. Appellante is ten behoeve van haar duurzaamheidsproject een samenwerking aangegaan met de overheidsinstantie Natuur en Milieufederatie Utrecht, onderdeel van de provincie Utrecht, die Soft Energy heeft ingeschakeld als intermediair om zorg te dragen voor de aanvraag van de stimulering duurzame energieproductie (SDE)-subsidie. Op het aanvraagformulier is aangekruist dat in geval van appellante voor het plaatsen of het kunnen plaatsen van de productie-installatie geen vergunningen zijn vereist.



1.2
Met het besluit van 20 december 2018 (verleningsbesluit) heeft verweerder appellante de subsidie verleend voor de periode van 1 maart 2020 tot en met 28 februari 2035.


1.3
In e-mailberichten van 3 februari 2020 en 2 maart 2020 heeft appellante verweerder op de hoogte gesteld van haar projectvoortgang. Hierbij heeft zij kenbaar gemaakt dat zij bij het indienen van de aanvraag ervan uit is gegaan dat deze niet zag op de monumentale status van haar gebouw, omdat slechts het nieuwbouwgedeelte van haar gebouw geschikt werd geacht voor het plaatsen van de productie-installatie. Bij de uitwerking van het project is echter gebleken dat alleen het dak van het deel van het gebouw dat over een monumentale status beschikt, geschikt is voor de plaatsing van de productie-installatie. Door de slechte conditie van dat dak is vervanging noodzakelijk. Hiervoor is een vergunning vereist, waarvoor appellante een traject is gestart.



1.4
Met het primaire besluit heeft verweerder de verleende subsidie op grond van artikel 4:48, eerste lid, aanhef en onder b (leest als: c), van de Algemene wet bestuursrecht (Awb) ingetrokken, omdat dit besluit is afgegeven op basis van onjuiste gegevens. Appellante heeft namelijk op haar aanvraag aangegeven dat er geen omgevingsvergunning is vereist voor de realisatie van haar productie-installatie. Appellante had echter wel vóór de aanvraag over een omgevingsvergunning moeten beschikken en deze moeten overleggen. Als verweerder bij de voorbereiding van het besluit tot subsidieverlening had geweten dat er een omgevingsvergunning was vereist om de productie-installatie te kunnen realiseren en dat deze nog niet was verleend, dan had hij de aanvraag van appellante afgewezen.



1.5
In het bestreden besluit heeft verweerder zijn standpunt nader uiteengezet door nadruk te leggen op het belang van een gelijk speelveld voor alle aanvragers die meedingen naar het beperkte budget dat voor de SDE-subsidies beschikbaar is. Daarom worden de aanvragen op grond van het Besluit SDE op volgorde van ontvangst beoordeeld. Er is geen sprake van een gelijk speelveld wanneer een deel van de aanvragers hun aanvraag indienen zonder tijdig de vergunningsprocedure te hebben doorlopen en dus eerder hun aanvraag kunnen indienen dan de aanvragers die wel tijdig de vergunningsprocedure doorlopen en daardoor wellicht pas op een later moment hun aanvraag kunnen indienen. 


2.	In dit geding zijn de volgende bepalingen van toepassing.




2.1

Artikel 4:48, eerste lid, aanhef en onder c, van de Awb:
Zolang de subsidie niet is vastgesteld kan het bestuursorgaan de subsidieverlening intrekken of ten nadele van de subsidie-ontvanger wijzigen, indien de subsidie-ontvanger onjuiste of onvolledige gegevens heeft verstrekt en de verstrekking van juiste of volledige gegevens tot een andere beschikking op de aanvraag tot subsidieverlening zou hebben geleid.




2.2

Artikel 56, zesde lid, van het Besluit SDE:
Bij ministeriële regeling kan worden bepaald dat een haalbaarheidsstudie of de vergunningen die vereist zijn voor de realisatie van de productie-installatie bij een aanvraag worden gevoegd. Daarbij kan onderscheid worden gemaakt naar categorie productie-installatie, op te wekken vermogen of aan te vragen subsidiebedrag en kunnen eisen worden gesteld waaraan de haalbaarheidsstudie moet voldoen.




2.3

Artikel 59, eerste lid, aanhef en onder d, van het Besluit SDE:
Onze Minister beslist in ieder geval afwijzend op een aanvraag indien:
indien van toepassing één of meer vergunningen als bedoeld in artikel 56, zesde lid, niet zijn verleend.



2.4

Artikel 2, eerste lid, aanhef en onder a en b, van de Algemene uitvoeringsregeling stimulering duurzame energieproductie (Uitvoeringsregeling SDE):
De aanvraag om subsidieverlening gaat vergezeld van vergunningen die noodzakelijk zijn voor de realisatie van de productie-installatie en de aanvraag van de vergunning krachtens de Wet algemene bepalingen omgevingsrecht (Wabo) indien het project op grond van die wet vergunningplichtig is.


3. Appellante betoogt dat haar niet bekend was dat eerst een omgevingsvergunning voor monumentale gebouwen moest zijn verstrekt voordat een SDE-subsidie kon worden aangevraagd. De monumentale status van haar gebouw heeft ten tijde van het doen van de aanvraag voor de SDE-subsidie geen rol gespeeld. Daarbij voert appellante aan dat zij bewust in een vroeg stadium, vóór de subsidieaanvraag, intensief contact heeft gehad met de afdeling Monumentenzorg van de gemeente Amersfoort. Op basis van een advies van deze afdeling is een legplan gemaakt voor het installeren van de zonnepanelen. Er is appellante vervolgens medegedeeld dat er een vergunning zou worden verstrekt op de voorwaarde dat de zonnepanelen verdiept zouden worden aangebracht, in overeenstemming met het legplan. Hierdoor is er geen twijfel geweest over het kunnen verkrijgen van een benodigde vergunning. De vervolgstap na die mededeling was de subsidieaanvraag. Door de steun van de afdeling Monumentenzorg is appellante, weliswaar ten onrechte, het formele deel uit het oog verloren. Desondanks vindt zij het onterecht dat aan haar in eerste instantie de subsidie is verleend, waarna deze is ingetrokken om het enkele feit dat de benodigde vergunning vóór de aanvraag niet was verleend. De SDE-subsidie is immers een essentiële subsidie om het onderwijs een voorbeeldfunctie voor duurzaamheid te laten zijn en zonder deze subsidie wordt het uitvoeren van het project onmogelijk gemaakt.

4. Verweerder stelt zich op het standpunt dat elke subsidieaanvrager verantwoordelijk is voor zijn eigen aanvraag en zich op de hoogte dient te stellen van de toepasselijke regelgeving en de voorwaarden die daaruit voortvloeien. Daarnaast is van belang dat het project van appellante een vergunning vereist en dat deze ten tijde van de subsidieaanvraag niet is verstrekt. De gedachte achter deze strenge vergunningseis blijkt uit de toelichting bij het Besluit SDE en komt neer op het willen verkrijgen van zekerheid over de realisatie van het project en de tijdigheid daarvan, waarmee een onnodig lange reservering van financiële middelen kan worden voorkomen. Omdat appellante bij haar subsidieaanvraag ten onrechte heeft aangegeven dat geen vergunning is vereist, heeft zij daarmee onjuiste gegevens verstrekt bij het aanvragen van de subsidie, waardoor verweerder dan ook terecht de verleende subsidie heeft ingetrokken. Hierbij heeft verweerder opgemerkt dat de gevolgen van de intrekking voor appellante beperkt blijven, omdat zij in een eerstvolgende openstellingsronde opnieuw een aanvraag kan indienen.



5.1
Artikelen 56, zesde lid, en 59, eerste lid, aanhef en onder d, van het Besluit SDE en artikel 2, eerste lid, aanhef en onder a en b, van de Uitvoeringsregeling SDE moeten naar het oordeel van het College, voor zover hier van belang, als volgt worden uitgelegd. De aanvraag om verlening van een SDE-subsidie moet vergezeld gaan van vergunningen die noodzakelijk zijn voor de realisatie van de productie-installatie en van de aanvraag van de vergunning op grond van de Wabo wanneer het project op grond van die wet vergunningplichtig is. Verweerder moet de subsidieaanvraag afwijzen wanneer een of meer van deze vergunningen wel zijn vereist, maar niet zijn verleend ten tijde van de aanvraag. In dat geval kan de subsidie niet worden verleend. Appellante heeft bij het invullen van haar aanvraag in oktober 2018 aangegeven dat geen vergunning nodig was voor de realisatie van de productie-installatie. Bijna anderhalf jaar later heeft appellante verweerder op de hoogte gesteld dat inmiddels is gebleken dat zij wél een vergunning nodig heeft voor het realiseren van haar productie-installatie, omdat in de loop van het project naar voren is gekomen dat deze installatie slechts op dat deel van het dak van het schoolgebouw kon worden geplaatst dat eerst moest worden gerenoveerd. De hiervoor benodigde vergunning heeft appellante in het begin van 2020 aangevraagd. Los van de vraag of  - zoals appellante stelt - vroegtijdig contact is geweest tussen de gemeente en appellante ten aanzien van haar project, volgt uit de overgelegde stukken dat de subsidieaanvraag heeft plaatsgevonden voordat het legplan aan de gemeente is voorgelegd en dat vervolgens pas de vergunningaanvraag is ingediend. Dit maakt dat het voor rekening en risico van appellante komt dat zij haar plan na het doen van de subsidieaanvraag heeft moeten wijzigen met als gevolg dat zij een vergunning moest aanvragen. Het College stelt dan ook vast dat appellante voor het realiseren van de productie-installatie een vergunning nodig had, maar dat zij dit op haar aanvraag niet heeft opgegeven. Nu zij onjuiste gegevens heeft verstrekt en verstrekking van de juiste gegevens tot een andere beschikking op de aanvraag tot subsidieverlening zou hebben geleid, was verweerder op grond van artikel 4:48, eerste lid, aanhef en onder c, van de Awb bevoegd het verleningsbesluit in te trekken.



5.2
Het College volgt appellante niet in haar standpunt dat verweerder onterecht haar subsidie heeft ingetrokken om het enkele feit dat aan haar de benodigde vergunning niet is verleend ten tijde van de subsidieaanvraag. Zoals uit het hiervoor genoemde wettelijk kader volgt, is de vergunningseis streng. Hiermee wordt het belang van het bieden van gelijke kansen tussen de subsidieaanvragers gewaarborgd evenals het belang van het verkrijgen van zekerheid over de realisatie van de productie-installatie, zoals verweerder in zijn besluitvorming heeft uiteengezet. Bovendien kent het College er betekenis aan toe dat appellante de SDE-subsidie opnieuw kan aanvragen, waar verweerder ook terecht op heeft gewezen, waarmee de gevolgen voor haar dus beperkt zouden kunnen blijven (zie ook de uitspraak van het College van 10 december 2019, ECLI:NL:CBB:2019:672). Het betoog van appellante dat zij niet bekend was met de vergunningseis als voorwaarde voor het verkrijgen van een SDE-subsidie, kan niet tot een ander oordeel leiden omdat het haar verantwoordelijkheid is om zich goed te laten informeren over de vereisten voor een subsidieaanvraag. De vergunningseis volgt bovendien duidelijk uit de relevante wetgeving en was op het formulier van de subsidieaanvraag weergegeven. De gevolgen van het intrekkingsbesluit zijn daarom niet onevenredig met de tot het besluit te dienen doelen.


6.	De conclusie is dat het beroep niet slaagt en ongegrond moet worden verklaard.




6.1
Voor een proceskostenveroordeling bestaat geen aanleiding.




Beslissing


Het College verklaart het beroep ongegrond.




Deze uitspraak is gedaan door mr. M. van Duuren, mr. J.H. de Wildt en mr. M. Schoneveld, in aanwezigheid van mr. E.D.H. Nanninga, griffier. De beslissing is in het openbaar uitgesproken op 8 maart 2022.




De voorzitter en griffier zijn verhinderd de uitspraak te ondertekenen.


",College van Beroep voor het bedrijfsleven,2022-03-08,2022-03-07,20/820,Uitspraak,,"Kaderwet EZK- en LNV-subsidies
",Bestuursrecht,Eerste aanleg - meervoudig,"
Intrekking SDE-subsidie zonnepanelen. Artikelen 56, zesde lid, en 59, eerste lid, aanhef en onder d, van het Besluit Stimulering Duurzame Energieproductie (Besluit SDE). Artikel 2, eerste lid, aanhef en onder a en b, van de Uitvoeringsregeling SDE. Artikel 4:48, eerste lid, aanhef en onder c, van de Awb; appellante heeft bij haar aanvraag om subsidie onjuiste gegevens verstrekt, te weten dat geen vergunning is vereist voor de realisatie van haar productie-installatie, terwijl later is gebleken dat hier wel een vergunning voor nodig is.
","

Rechtspraak.nl

","Intrekking SDE-subsidie zonnepanelen. Artikelen 56, zesde lid, en 59, eerste lid, aanhef en onder d, van het Besluit Stimulering Duurzame Energieproductie (Besluit SDE). Artikel 2, eerste lid, aanhef en onder a en b, van de Uitvoeringsregeling SDE. Artikel 4:48, eerste lid, aanhef en onder c, van de Awb; appellante heeft bij haar aanvraag om subsidie onjuiste gegevens verstrekt, te weten dat ge..."
969,ECLI:NL:CBB:2022:100,"

uitspraak












COLLEGE VAN BEROEP VOOR HET BEDRIJFSLEVEN


zaaknummer: 21/653 


uitspraak van de enkelvoudige kamer van 8 maart 2022 in de zaak tussen

      [naam 1] B.V., te [woonplaats] , appellante,


en


de minister van Economische Zaken en Klimaat, verweerder 
(gemachtigden: mr. M.J.H. van der Burgt en mr. S.M. Piron).



Procesverloop 


Bij besluit van 3 februari 2021 (het primaire besluit) heeft verweerder aan appellante op grond van de Regeling subsidie financiering vaste lasten MKB COVID-19 (TVL) een subsidie toegekend van € 22.231,04. 



Bij besluit van 6 mei 2021 (het bestreden besluit) heeft verweerder het bezwaar van appellante deels gegrond verklaard en de subsidie vastgesteld op € 50.575,62. 



Appellante heeft tegen het bestreden besluit beroep ingesteld. 



Verweerder heeft een verweerschrift ingediend.



Het onderzoek ter zitting heeft plaatsgevonden op 31 januari 2022.
Namens appellante zijn verschenen [naam 2] en [naam 3] . Verweerder heeft zich laten vertegenwoordigen door zijn gemachtigden. 




Overwegingen 

1. Het wettelijk kader is opgenomen in de bijlage, die deel uitmaakt van deze uitspraak. 


Aanleiding van deze procedure

2. Appellante heeft op grond van de TVL een aanvraag ingediend voor een subsidie voor het vierde kwartaal (Q4) van 2020.  
3. Over de onderneming van appellante waren op 15 maart 2020 in het handelsregister van de Kamer van Koophandel (KvK) de SBI-codes 32.30 (Vervaardiging van sportartikelen) en 93.11.9 (Overige sportaccommodaties) opgenomen, en als bedrijfsomschrijving “De ontwikkeling, fabricage, montage, bouw en plaatsing van indoor en outdoor klimwanden en klimelementen, alsmede de import en export, inkoop en verkoop van materialen ten behoeve van voormelde klimwanden en klimelementen en de exploitatie van voormelde klimwanden”.

4. Verweerder is bij de verlening van de subsidie uitgegaan van de SBI-code 32.30, waarbij de omvang van de vaste lasten forfaitair op 16% van de omzet is vastgesteld.

5. Bij het bestreden besluit heeft verweerder het primaire besluit herroepen, omdat de hoofdactiviteit van appellante beter aansluit bij SBI-code 68.20.4 (Verhuur van onroerend goed (niet van woonruimte)). De omzet van appellante bestaat uit huuropbrengsten voor de verhuur van klimhallen. De omvang van de vaste lasten is bij SBI-code 68.20.4 forfaitair op 26% van de omzet vastgesteld. 


Standpunt appellante 

6.  Appellante voert aan dat verweerder bij het bestreden besluit ten onrechte is uitgegaan van de SBI-code 68.20.4. Volgens appellante moet de SBI-code 93.11.9 worden gehanteerd, waarbij de omvang van de vaste lasten forfaitair op 34% van de omzet is vastgesteld. Appellante staat met de SBI-code 93.11.9 in het handelsregister van de KvK ingeschreven. Appellante verhuurt niet alleen klimwanden, maar exploiteert deze ook. Daarnaast is de SBI-code 93.11.9 ook gehanteerd bij de aanvraag voor een subsidie voor het tweede en derde kwartaal van 2020. Appellante verzoekt om alle aanvragen voor subsidies op grond van de TVL vast te stellen aan de hand van de SBI-code 93.11.9. Standpunt verweerder 
7. Verweerder stelt dat de SBI-code 93.11.9 niet aansluit bij de hoofdactiviteit van appellante. Uit de toelichting op SBI-code 93.11.9 blijkt dat deze SBI-code van toepassing is op ondernemers (niet zijnde sportclubs of sportscholen) die het dagelijks beheer uitoefenen over accommodaties voor onder andere klimhallen. Verweerder kan uit de bedrijfsomschrijving van appellante en de door appellante verstrekte informatie niet afleiden dat appellante het dagelijks beheer voert over dergelijke accommodaties. Verweerder is daarentegen van mening dat de SBI-code 68.20.4 passend is bij de hoofdactiviteit van appellante. Verweerder verwijst naar de toelichting bij de SBI-code 68.20.4. Uit de informatie die appellante heeft verstrekt volgt dat zij de accommodaties aan andere ondernemingen in de fiscale eenheid verhuurt en dat die andere ondernemingen het dagelijks beheer over de accommodaties voeren. In de bedrijfsomschrijving van appellante staat onder andere de exploitatie van klimwanden vermeld. Daaronder kan worden begrepen de verhuur van de (ruimtes met de) klimwanden. 

8. Verweerder geeft aan dat hij bij de aanvraag voor een subsidie voor Q2 en Q3 2020 een fout heeft gemaakt door de subsidie aan de hand van de SBI-code 93.11.9 vast te stellen. Verweerder is echter niet gehouden om een gemaakte fout te herhalen en (opnieuw) een onjuiste beslissing te nemen.  Beoordeling door het College
9. De omvang van dit beroep is beperkt tot het bestreden besluit. Appellante heeft alleen daartegen beroep ingesteld. Als appellante het niet eens is met de SBI-code die verweerder heeft gehanteerd bij andere besluiten op subsidieaanvragen op grond van de TVL, moet appellante, zoals ter zitting is toegelicht, daar apart rechtsmaatregelen tegen treffen. 


10. Aan het College ligt de vraag voor of verweerder in het bestreden besluit terecht aan appellante een subsidie heeft toegekend op basis van SBI-code 68.20.4 in plaats van SBI-code 93.11.9. Het College beantwoordt die vraag ontkennend. Verweerder heeft in bezwaar gekeken of de tweede SBI-code vermeld in het handelsregister (SBI-code 93.11.9) de hoofdactiviteit is. Verweerder vindt de hoofdactiviteit van appellante beter passen bij de SBI-code 68.20.4, omdat appellante omzet genereert uit de verhuur van de klimhallen. Daarom heeft verweerder op basis van de SBI-code 68.20.4 bij het bestreden besluit een subsidie toegekend. Ter zitting heeft appellante echter afdoende toegelicht dat zij niet alleen de klimwanden verhuurt, maar ook exploiteert. Appellante bepaalt de uitstraling van de klimhallen en heeft het merk gecreëerd. Daarnaast heeft appellante vergaande invloed op de dagelijkse gang van zaken bij de verschillende klimhallen, zoals het verzorgen van de opleiding van personeel en de veiligheidsaspecten, en waar nodig werken de eigenaren van appellante zelf in de accommodaties. Hieruit kan worden afgeleid dat zowel de ondernemingen die tot dezelfde eenheid behoren als appellante zelf (mede) het dagelijks beheer voeren over de klimhallen.   
10. Het beroep is gegrond en het College vernietigt het bestreden besluit. Het College draagt verweerder op om binnen vier weken nieuwe besluiten op bezwaar te nemen waarbij aan appellante subsidie dient te worden verstrekt op basis van SBI-code 93.11.9.




Beslissing


Het College:

- verklaart het beroep gegrond;
- vernietigt het bestreden besluit;
- draagt verweerder op om binnen vier weken na de dag van verzending van de uitspraak een nieuw besluit te nemen op het bezwaar te nemen met inachtneming van deze uitspraak;
- draagt verweerder op het betaalde griffierecht van € 360,- aan appellante te vergoeden.



Deze uitspraak is gedaan door mr. R.W.L. Koopmans, in aanwezigheid van mr. P.E.A. Chao, griffier. De beslissing is in het openbaar uitgesproken op 8 maart 2022.








De voorzitter is verhinderd				De griffier is verhinderd
de uitspraak te ondertekenen.				de uitspraak te ondertekenen. 



BIJLAGE




Regeling subsidie financiering vaste lasten MKB COVID-19 (TVL) 


Artikel 2.1.1 van de TVL luidt, voor zover hier van belang, als volgt:



“1 De minister verstrekt op aanvraag eenmalig een subsidie aan een getroffen MKB-onderneming om bij te dragen aan de financiering van de vaste lasten in de maanden oktober, november en december van 2020.
2 De subsidie wordt enkel verstrekt aan een MKB-onderneming:
a. waarvan het omzetverlies ten minste 30% bedraagt;
b. waarvan de uitkomst van de vermenigvuldiging van A en C ten minste € 3.000 bedraagt;
c. die op 15 maart 2020 in het handelsregister stond ingeschreven;
d. waarvan de hoofdactiviteit, waaronder de MKB-onderneming op 15 maart 2020 is ingeschreven in het handelsregister met de daarbij behorende code van de Standaard Bedrijfsindeling in de bijlage (https://wetten.overheid.nl/BWBR0044808/2021-05-08) is opgenomen of die op 15 maart 2020 is ingeschreven in het handelsregister met een hoofdactiviteit onder de code 64.2, 64.30.3 of 70.10 van de Standaard Bedrijfsindeling en met een nevenactiviteit die in de bijlage is opgenomen;
e. die:
 1°.voor zover het een MKB-onderneming, niet zijnde een horecaonderneming of een ambulante onderneming, betreft:
 –ten minste één vestiging heeft met een ander adres dan het privéadres van de eigenaar of eigenaren van de MKB-onderneming; of
 –een vestiging heeft die fysiek afgescheiden is van de privéwoning van de eigenaar of eigenaren van de MKB-onderneming en voorzien is van een eigen opgang of toegang; of
 2°.voor zover het een horecaonderneming betreft ten minste één horecagelegenheid huurt, pacht of in eigendom heeft.
3 Indien een MKB-onderneming na 29 februari 2020 voor de eerste maal is ingeschreven in het handelsregister:
a. is het tweede lid, aanhef en onderdeel a, niet van toepassing;
b. wordt subsidie in afwijking van het tweede lid, aanhef en onderdeel b, verstrekt indien de onderneming verwacht in de maanden oktober, november en december van 2020 ten minste € 3.000 aan vaste lasten te hebben.
4 Geen subsidie wordt verstrekt aan:
a. een publiekrechtelijke rechtspersoon als bedoeld in artikel 1 van Boek 2 van het Burgerlijk Wetboek (https://wetten.overheid.nl/jci1.3:c:BWBR0003045&artikel=1&g=2021-12-13&z=2021-12-13);
b. een overheidsbedrijf als bedoeld in artikel 25g, eerste lid, van de Mededingingswet (https://wetten.overheid.nl/jci1.3:c:BWBR0008691&artikel=25g&g=2021-12-13&z=2021-12-13);
c. een bekostigde school als bedoeld in de Wet op het primair onderwijs (https://wetten.overheid.nl/jci1.3:c:BWBR0003420&g=2021-12-13&z=2021-12-13), de Wet op expertisecentra (https://wetten.overheid.nl/jci1.3:c:BWBR0003549&g=2021-12-13&z=2021-12-13) of de Wet op het voortgezet onderwijs (https://wetten.overheid.nl/jci1.3:c:BWBR0002399&g=2021-12-13&z=2021-12-13);
d. een bekostigde instelling voor educatie en beroepsonderwijs als bedoeld in de Wet educatie en beroepsonderwijs (https://wetten.overheid.nl/jci1.3:c:BWBR0007625&g=2021-12-13&z=2021-12-13);
e. een bekostigde instelling voor hoger onderwijs als bedoeld in artikel 1.8, eerste lid, van de Wet op het hoger onderwijs en wetenschappelijk onderzoek.”



In de bijlage bij de TVL vermeldt de eerste kolom de omschrijving van de activiteit, de tweede kolom de SBI(Standaard Bedrijfsindeling)-code, de derde kolom (in een beperkt aantal gevallen) een nadere clausulering en de vierde kolom de (forfaitaire) verhouding tussen vaste kosten en omzet in procenten (variërend van 4% tot 72%).



Bij “Sport en recreatie”, SBI-code [93.xxx], is vermeld 34%.



Bij “Verhuur van en handel in onroerend goed”, SBI-code 68.[xxx], is vermeld 26%.


",College van Beroep voor het bedrijfsleven,2022-03-08,2022-03-04,21/653,Uitspraak,,,Bestuursrecht,Eerste aanleg - enkelvoudig,"

-	Beleidsregel tegemoetkoming ondernemers getroffen sectoren COVID-19
Het beroep is gegrond. Verweerder heeft in bezwaar gekeken of de tweede SBI-code vermeld in het handelsregister (SBI-code 93.11.9) de hoofdactiviteit is. Verweerder vindt de hoofdactiviteit van appellante beter passen bij de SBI-code 68.20.4, omdat appellante omzet genereert uit de verhuur van de klimhallen. Daarom heeft verweerder op basis van de SBI-code 68.20.4 bij het bestreden besluit een subsidie toegekend. Ter zitting heeft appellante echter afdoende toegelicht dat zij niet alleen de klimwanden verhuurt, maar ook exploiteert. Appellante bepaalt de uitstraling van de klimhallen en heeft het merk gecreëerd. Daarnaast heeft appellante vergaande invloed op de dagelijkse gang van zaken bij de verschillende klimhallen, zoals het verzorgen van de opleiding van personeel en de veiligheidsaspecten, en waar nodig werken de eigenaren van appellante zelf in de accommodaties. Hieruit kan worden afgeleid dat zowel de ondernemingen die tot dezelfde eenheid behoren als appellante zelf (mede) het dagelijks beheer voeren over de klimhallen.

","

Rechtspraak.nl

","-	Beleidsregel tegemoetkoming ondernemers getroffen sectoren COVID-19
Het beroep is gegrond. Verweerder heeft in bezwaar gekeken of de tweede SBI-code vermeld in het handelsregister (SBI-code 93.11.9) de hoofdactiviteit is. Verweerder vindt de hoofdactiviteit van appellante beter passen bij de SBI-code 68.20.4, omdat appellante omzet genereert uit de verhuur van de klimhallen. Daarom heeft verw..."
970,ECLI:NL:RBOVE:2022:648,"











vonnis
RECHTBANK OVERIJSSEL


Team kanton en handelsrecht



Zittingsplaats Almelo



zaaknummer / rolnummer: C/08/265745 / HA ZA 21-202




Vonnis in verzet van 2 maart 2022




in de zaak van





          [X]
        ,
wonende te [woonplaats] ,
eiser,
gedaagde in het verzet,
hierna te noemen [X] ,
advocaten mrs. M.L. Beeren-Kuijpers en N.F.W. Sturris te Nijmegen,



tegen



de besloten vennootschap met beperkte aansprakelijkheid

ARCHITECTENBUREAU [Z] B.V.,
gevestigd te [vestigingsplaats] ,
gedaagde,
eiseres in het verzet,
hierna te noemen [Z] ,
advocaten mrs. J. Schutrups en T.B. van Dreumel te Enschede.






1De procedure

1.1.
Het verloop van de procedure blijkt uit:


het tussenvonnis van 7 juli 2021,


de akte overlegging producties van de zijde van [X] ,


de, vanwege het Coronavirus, op voorhand aan de griffie van de rechtbank toegezonden pleitnota van de zijde van [X] ,


de mondelinge behandeling op 26 oktober 2021, in aanwezigheid van beide partijen, bijgestaan door hun advoca(a)t(en). Door de griffier zijn aantekeningen gemaakt. 





1.2.
Ten slotte is vonnis bepaald op vandaag.





2De beslissing samengevat
Waarover gaat deze zaak?


2.1.

        [Z] heeft in opdracht van [X] een ontwerp vervaardigd voor de verbouwing en uitbreiding van de woning van [X] (hierna: de woning). [X] stelt dat het dak van de nieuwe aanbouw niet deugt en dat de oorzaak hiervan is gelegen in ontwerpfouten die zijn toe te rekenen aan [Z] dan wel het onvoldoende toezicht houden door [Z] tijdens de uitvoering van de bouwwerkzaamheden. Het gaat volgens [X] om de volgende gebreken:


het gebrek aan ventilatie in de overstekken;


luchtlekken in de aansluiting tussen het dak van de woning en het overstek;


luchtlekken bij de ventilatieroosters;


e opbouw van het dak is niet geïsoleerd..





2.2.

        [X] wil dat [Z] hem een vervangende schadevergoeding betaalt, omdat nakoming niet meer mogelijk is. Daarnaast vordert [X] betaling van de gemaakte advieskosten.



De beslissing van de rechtbank





2.3.
Naar het oordeel van de rechtbank kan [Z] in haar verzet worden ontvangen. Verder is de rechtbank van oordeel dat niet kan worden geconcludeerd dat [Z] tekort is geschoten in de nakoming van haar verplichtingen op grond van het (gestelde) ondeugdelijk toezicht houden op het bouwproces. Uitleg van de afspraken tussen partijen rechtvaardigt niet de conclusie dat de werkzaamheden in het kader van het bouwmanagement ook de uitoefening van toezichthoudende en controlerende taken betreffende de kwaliteit van de uit te voeren en uitgevoerde werkzaamheden door derden omvat. Dit betekent dat [Z] niet aansprakelijk is voor gebreken in het dak van de aanbouw van de woning van [X] die hun oorzaak vinden in uitvoeringsfouten. Voor zover niet duidelijk is wat de oorzaak van de gebreken is, is de rechtbank voornemens om een deskundige te benoemen. De rechtbank acht het ook nodig dat de deskundige zich uitlaat over de wijze van herstel en de daarmee gepaard gaande kosten, nu dit ook onderwerp van geschil is tussen partijen. 



2.4.
Dit kort samengevatte oordeel zal hieronder uitgebreider worden toegelicht.





3De beoordeling
Wat aan het geschil vooraf ging


3.1.

Op 4 november 2014 heeft [Z] aan [X] een offerte verstrekt voor het ontwerpen en technisch uitwerken van de door [X] gewenste verbouwing en uitbreiding van zijn woning. In deze offerte staat onder meer het volgende vermeld:

“(…)


A. Werkzaamheden architectenbureau:


• Fase 0: Inmeten en uitwerken bestaande toestand.


• Fase 1: Voorlopig ontwerp.


• Fase 2: Definitief ontwerp.


• Fase 3: Technisch ontwerp; aanvraag bouwvergunning.


• Fase 4: Technisch ontwerp; bestektekeningen en bouwkundige omschrijving.


• Fase 8: Uitvoering; aanvullend tekenwerk





Het totaalhonorarium voor de werkzaamheden bedraagt: 	€ 32.500,00 excl. BTW


(…)




Bouwmanagement architectenbureau:




• Fase 7: Prijs- en contractvorming/aanbesteding van het werk.


• Fase 10: Bouwmanagement/bouwbegeleiding.





Ons voorstel is dat wij “Leading” zijn tijdens het bouwproces en u als opdrachtgevers


frequent informeren omtrent de voortgang van het project. Naast het aanbesteden van het


bouwplan, het voorzitten van de bouwvergaderingen, het eventueel verzorgen van de


verslaglegging en het houden van de oplevering, zullen wij namens u indien nodig derden aansturen tijdens de engineering en uitvoering.





Het honorarium voor deze werkzaamheden bedraagt:		€ 15.000,00 excl. BTW


(…)



Interieuradvies architectenbureau


(…)


Tuinontwerp


(…)”




3.2.

Vervolgens hebben partijen over en weer met elkaar hebben gecorrespondeerd. In zijn e-mailbericht van 28 maart 2015 heeft [Z] [X] het volgende voorstel gedaan:

“(…)


mijn voorstel is;


Alle Architectenwerkz. € 33.500.00


Bouwmanagement € 15.000.00


Interieur € 7.500.00


Totaal € 56.000,00


In onze offerte zijn / waren onderstaande Posten exclusief, buiten opgave zijnde


9% verschotten over honoraria ‘s


Sloopvergunning ( en ) fundering aanpassings


werkzaamheden ivm verzakking /gevels nieuw


Inmetselen etc


3D impressies


(…)



            [X] mijn voorstel is dan ook om alles rond te maken op een totaal bedrag van € 55.dz


Excl btw 


(…)”





3.3.

Bij e-mailbericht van 2 april 2015 heeft [X] [Z] het volgende meegedeeld: 

“(…) 


Ik ben bereid om € 55.000 te betalen alleen wil ik dan geen losse einden meer hebben aan de offerte, het onderhandelen hierover met onderaannemers staat jou verder vrij.


Ik verwacht de garantie van jouw kant dat er geen enkele extra kosten in rekening zullen worden gebracht mits het om aanpassingen gaat die wij zelf hebben voorgesteld.


(…)”





3.4.

        [X] heeft aannemer MBD Bouw B.V. (hierna MBD) ingeschakeld voor de uitvoering en realisatie van het ontwerp van [Z] . MBD heeft het werk op 20 mei 2016 bouwkundig opgeleverd.



3.5.
MBD is op 25 april 2017 door de rechtbank Gelderland failliet verklaard. Dit faillissement is op 7 januari 2020 wegens gebrek aan baten opgeheven.


3.6.
Omstreeks begin 2020 zijn er (vocht)problemen ontstaan aan het dak van de woning van [X] . [X] heeft Nieman Raadgevende Ingenieurs B.V. (hierna: Nieman) ingeschakeld om een onderzoek te verrichten. Op 25 februari 2020 heeft Nieman een rapport uitgebracht.



3.7.

        [X] heeft daarna OCB Bouw B.V. (hierna: OCB) gevraagd om een offerte te maken voor de door Nieman omschreven herstelwerkzaamheden. Op 15 april 2020 heeft OCB een offerte uitgebracht van € 44.315,-- inclusief BTW.



3.8.
In mei 2020 is [Z] namens [X] schriftelijk aansprakelijk gesteld en is haar gesommeerd de door [X] geleden schade te vergoeden.



3.9.
Op 23 april 2020 heeft [X] met OCB een aannemingsovereenkomst gesloten voor het uitvoeren van de herstelwerkzaamheden. Deze herstelwerkzaamheden zijn vervolgens verricht en op 11 juni 2020 heeft Nieman de herstelwerkzaamheden gecontroleerd.



3.10.
Bij e-mailbericht van 28 mei 2020 is door de advocaat van [Z] gereageerd op de aansprakelijkheidsstelling van [X] .



3.11.
Partijen hebben vervolgens geprobeerd om een minnelijke regeling te treffen. Dit is niet gelukt. De advocaten van partijen hebben daarna over en weer met elkaar gecorrespondeerd.



3.12.
Op (of omstreeks) 1 april 2021 heeft het door de verzekeraar van [Z] ingeschakelde expertisebureau EMN (hierna: EMN) een rapport uitgebracht.



Het geschil 





3.13.

        [X] heeft in de verstekprocedure - kort gezegd - gevorderd dat de rechtbank,  bij uitvoerbaar bij voorraad te verklaren vonnis, [Z] zal veroordelen tot betaling van een bedrag van € 46.261,91 te vermeerderen met de wettelijke rente, een bedrag van € 5.701,58 wegens gemaakte kosten ter vaststelling van de schade, de buitengerechtelijke incassokosten en de kosten van de procedure. 



3.14.
Bij verstekvonnis van 31 maart 2021 is [Z] - kort gezegd - veroordeeld om aan [X] een bedrag te betalen van € 46.261,91, te vermeerderen met de wettelijke rente als bedoeld in artikel 6:119 van het Burgerlijk Wetboek (BW) vanaf 2 februari 2021 tot aan de dag van volledige betaling. Daarnaast is [Z] veroordeeld in door [X] gemaakte kosten ter vaststelling van de schade, de buitengerechtelijke kosten en de proceskosten.



3.15.

        [Z] is bij verzetdagvaarding van 3 mei 2021 in verzet gekomen tegen het verstekvonnis en vordert in de verzetprocedure bij vonnis, voor zoveel mogelijk uitvoerbaar bij voorraad, haar te ontheffen van de veroordeling bij verstek en [X] niet-ontvankelijk te verklaren in zijn vorderingen, althans deze (alsnog) af te wijzen. Verder vordert [Z] dat [X] zal worden veroordeeld in de proceskosten en de nakosten, te vermeerderen met de wettelijke rente.



3.16.

        [Z] heeft daartoe - kort weergegeven - aangevoerd dat er, onder verwijzing naar het rapport van EMN, geen sprake is van ontwerpfouten en dat er geen verplichting was tot dagelijks (bouw)toezicht. [Z] stelt zich dan ook op het standpunt dat zij niet tekort  geschoten is in de op haar rustende verplichtingen. Daarnaast betwist [Z] de omvang van de door [X] (vermeende) geleden schade. 





4De beoordeling
Tijdigheid verzet


4.1.
Het verzet is tijdig en op de juiste wijze ingesteld, zodat [Z] in zoverre in haar verzet kan worden ontvangen. Dit betekent dat de rechtbank aan een inhoudelijke beoordeling toekomt.



Inhoudelijke beoordeling





4.2.
Partijen twisten over de vraag of [Z] tekort is geschoten in de nakoming van de overeenkomst. Daarbij spitst het geschil zich toe op de vraag of de geconstateerde gebreken in de aanbouw van de woning zijn aan te merken als ontwerp- dan wel uitvoeringsfouten en op de vraag of er al dan niet sprake is geweest van onvoldoende begeleiding dan wel toezicht door [Z] tijdens de bouwwerkzaamheden. 



Is er sprake geweest van onvoldoende begeleiding/toezicht door [Z] tijdens de bouwwerkzaamheden? 





Standpunt [X]




4.3.


          [X] stelt dat het dak van de aanbouw niet deugt omdat er (onder meer) sprake is geweest van gebrekkig toezicht door [Z] . Volgens hem hebben partijen tijdens de sluiting van de overeenkomst uitdrukkelijk gesproken over bouwtoezicht dan wel begeleiding tijdens de bouwwerkzaamheden. Daarbij heeft [X] aangegeven dat hij over “twee linkerhanden” beschikt, waarna [Z] hem zou hebben verzekerd hem te ontzorgen en “het gehele bouwproces uit handen te nemen”. Ter onderbouwing verwijst [X] naar de offerte waarin partijen, onder B, bouwmanagement/begeleiding zijn overeengekomen. Daarbij zou [Z] “leading” zijn tijdens het bouwproces en derden aansturen tijdens de engineering en uitvoering. [X] heeft voor het bouwmanagement ook een fors bedrag van € 15.000,-- exclusief BTW betaald. Dat bedrag valt niet te verklaren met het enkel voorzitten van bouwvergaderingen en het bijwonen van de oplevering. [X] stelt dat hij gelet op de overeenkomst en de gesprekken met [Z] redelijkerwijs mocht verwachten
dat bij bouwmanagement ook toezicht zou worden uitgevoerd, met dien verstande dat

          [Z] in elk geval op cruciale momenten op de bouw aanwezig zou zijn en het
toezicht zou houden op de uitvoering van de werkzaamheden. Dagelijks toezicht is
niet overeengekomen, maar dat lag, gelet op de aard van het werk, ook niet voor de hand. Dat het overeenkomen van en betalen voor ""bouwbegeleiding"" in de bouwpraktijk
betekent dat [X] mocht verwachten dat er enige mate van toezicht zou plaatsvinden wordt onderschreven door de Raad van Arbitrage in Bouwgeschillen (RvA, 23 maart 2004, nummer 70.696). Tijdens de uitvoering was er geen enkele discussie over de rol van [Z] . Zij zou toezicht houden op de uitvoerende partijen en [X] volledig ontzorgen. [X] wijst er in dit verband op dat [Z] zich inhoudelijk bemoeide met de engineering en
uitvoering en geregeld op de bouwplaats kwam kijken. Uit de als productie 18 overgelegde emailcorrespondentie volgt ook dat de werkzaamheden veel verder gingen dan slechts ""coördinerende"" werkzaamheden.




Standpunt [Z]




4.4.
 stelt dat uit de opgenomen toelichting in de offerte onder B blijkt dat het gaat om een coördinerende taak van [Z] waarbij zij de grote lijnen zou uitzetten. Bij de aansturing van derden ging het om het coördineren van werkzaamheden van verschillende adviseurs en/of de aannemer om te voorkomen dat deze elkaar in de weg zouden zitten, en termijnbewaking tijdens de periodieke bouwvergaderingen. Over het houden van (dagelijks) toezicht wordt op geen enkele wijze gesproken in de offerte. Het door [Z] geoffreerde honorarium voor het bouwmanagement geeft ook geen aanleiding om aan te nemen dat [Z] gedurende het werk continue toezicht zou houden op de werkzaamheden van MBD. Tot meer dan het op hoofdlijnen verzorgen van het bouwmanagement heeft [Z] zich niet verbonden. [Z] is dan ook in dit kader niet tekortgeschoten in enige op haar rustende verplichtingen. De uitspraak van de Raad van Arbitrage waar [X] naar verwijst, betreft andere casuïstiek en de emailcorrespondentie van productie 18 heeft betrekking op de dakrand en niet op de dakisolatie.



Het oordeel van de rechtbank 




4.5.
Nu partijen een verschillende uitleg geven aan dat wat zij zijn overeengekomen moet de rechtbank de overeenkomst uitleggen. Dit vindt plaats volgens de zogenoemde Haviltex-maatstaf. Die maatstaf houdt (voor dit geval) in dat het bij de uitleg van de afspraken tussen [X] en [Z] niet alleen gaat om de taalkundige betekenis van de bewoordingen die bij het maken van de afspraken zijn gebruikt, maar dat het ook aankomt op de zin die partijen in de gegeven omstandigheden daaraan redelijkerwijs mochten toekennen en op hetgeen ze te dien aanzien over en weer redelijkerwijs van elkaar mochten verwachten. Bij deze uitleg moet rekening worden gehouden met alle omstandigheden van het geval, gewaardeerd naar hetgeen de maatstaven van redelijkheid en billijkheid meebrengen. In praktisch opzicht is de taalkundige betekenis van de bewoordingen bij de uitleg vaak echter wel van groot belang.



4.6.
De rechtbank is van oordeel dat uit de bewoordingen bij onderdeel B van de offerte voortvloeit dat [Z] het bouwmanagement zou verzorgen. De werkzaamheden die [Z] in dit verband zou verrichten hebben betrekking op het bouwproces en de voortgang van het project, zoals het frequent informeren van [X] over de voortgang van het project, het aanbesteden van het bouwplan, het voorzitten van de bouwvergaderingen en het eventueel verzorgen van de verslaglegging en het houden van de oplevering. Weliswaar wordt bij de toelichting ook vermeld dat [Z] indien nodig namens [X] derden zal aansturen tijdens de engineering en uitvoering, maar gezien de context waarin dat is geplaatst duidt dat op een coördinerende taak in plaats van een toezichthoudende of controlerende taak ten aanzien van de kwaliteit van de door derden uitgevoerde werkzaamheden. De termen “toezicht” en “directievoering” worden ook niet (expliciet) vermeld bij de toelichting onder B van de offerte. De uitleg dat het bouwmanagement/de bouwbegeleiding (alleen) inhield dat [Z] werkzaamheden zou verrichten betreffende het bouwproces en de voortgang van het project, vindt naar het oordeel van de rechtbank ook steun in de omstandigheid dat [Z] een architectenbureau is en geen aannemingsbedrijf of een bedrijf dat zich specifiek richt op bouwmanagement. Het ligt dan ook niet voor de hand dat [Z] zou toezien op de kwaliteit van de uit te voeren of uitgevoerde werkzaamheden, nu daarvoor de specifieke kennis ontbreekt. In dat kader is bovendien van belang dat [X] ervoor heeft gekozen om zelf overeenkomsten met diverse gespecialiseerde uitvoerende bedrijven, zoals MBD en [Y] Adviseurs in Installatietechniek B.V. (hierna: [Y] ), aan te gaan, zodat  die partijen in beginsel ieder voor hun eigen werkzaamheden door [X] dienen te worden aangesproken. Dat deze bedrijven zijn aangedragen door [Z] doet aan het voorgaande niet af, nu in zijn algemeenheid niet kan worden gesteld dat een enkele aanbeveling voor specifieke contractspartners ook de aansprakelijkheid voor die partijen zou impliceren. Voor zover [X] nog naar voren heeft gebracht dat hij in de aanloop van het bouwproject [Z] erop heeft gewezen dat hij zelf twee linkerhanden heeft en dat [Z] hem daarop heeft verzekerd dat zij hem het gehele bouwproces uit handen zou nemen, rechtvaardigt dit geen andere conclusie. Het uit handen nemen van een bouwproces impliceert immers niet zonder meer ook het uitoefenen van volledig bouwtoezicht, zoals ook uit het voorgaande volgt. [X] heeft ook niet anderszins onderbouwd hoe uit de context waarin deze toezegging zou zijn gedaan kan worden afgeleid dat [Z] met die toezegging ook impliceerde bouwtoezicht te gaan uitoefenen. [X] heeft aldus niet voldoende onderbouwd gesteld dat hij aan deze mededelingen het vertrouwen mocht ontlenen dat [Z] meer verplichtingen op zich zou nemen of dat partijen aan de hand daarvan nadere afspraken hebben gemaakt die verder gaan dan het verrichten van (coördinerende) werkzaamheden betreffende het bouwproces en de voortgang van het bouwproject. 



4.7.
De verwijzing naar de uitspraak van de Raad van Arbitrage kan [X] naar het oordeel van de rechtbank niet baten. De uitspraak van de Raad van Arbitrage is gewezen tussen andere partijen die een eigen overeenkomst hadden gesloten en die aldus in de voor die zaak betreffende context door de Raad is uitgelegd. In de zaak die nu bij de rechtbank voorligt dient de tussen partijen gesloten overeenkomst op haar eigen merites te worden beoordeeld, op basis van de afspraken die partijen in casu over en weer met elkaar zijn aangegaan. Die uitleg leidt tot het oordeel dat hiervoor onder 4.6 is weergegeven, waarbij de rechtbank er aldus vanuit gaat dat het bouwtoezicht niet viel onder de verantwoordelijkheden van [Z] . 



4.8.
Naar het oordeel van de rechtbank kan uit de door [X] bij productie 18 overgelegde mailcorrespondentie, anders dan door [X] is betoogd, ook niet worden afgeleid dat de werkzaamheden van [Z] veel meer omvatten dan coördinerende werkzaamheden. Er is overlegd over het detail van de zinken dakrand, die [Z] slank wilde houden. Dat daarop door MBD is aangegeven dat er ook moet worden voldaan aan de Verotec details en een zekere afdichting en door [Z] vervolgens “ok” is vermeld, betekent zonder nadere onderbouwing – die ontbreekt – niet zonder meer dat [Z] ook toezichthoudende taken uitoefende, nu die passage ook kan zien op werkzaamheden van [Z] als architect. Uit het feit dat [Z] achter de in de e-mailcorrespondentie door MBD opgenomen passage “Fleurien heeft aangegeven geen extra lat op de deur van de meterkast te willen. Voor de ventilatie is het ook beter zo” heeft gereageerd met de opmerking “eens” kan – zonder nadere onderbouwing die ontbreekt – ook niet worden opgemaakt dat partijen zijn overeengekomen dat [Z] de hiervoor vermelde toezichthoudende en controlerende taken ten aanzien van de kwaliteit van de uitgevoerde werkzaamheden zou uitoefenen, nu ook dit onderdeel betrekking kan hebben op de werkzaamheden van [Z] als architect. Dat [Z] naar aanleiding van een andere opmerking van MBD aan MBD vraagt of de rooktest al is uitgevoerd, betekent – zonder nadere onderbouwing die ontbreekt – evenmin dat op [Z] een toezichthoudende verplichting zou rusten. Die opmerking kan immers ook in het kader van coördinerende activiteiten van [Z] zijn gemaakt en zou daarmee veeleer een bevestiging van het door [Z] ingenomen standpunt vormen.       



4.9.
Het voorgaande brengt met zich dat niet kan worden geconcludeerd dat [Z] de verplichting op zich heeft genomen om toezichthoudende en controlerende taken uit te oefenen betreffende de kwaliteit van de uitgevoerde werkzaamheden door derden. Daarin kan dan ook geen reden zijn gelegen dat [Z] tekort is geschoten in de nakoming van de overeenkomst.          



Gebreken in de aanbouw van de woning




4.10.
Gelet op het vorenstaande is de rechtbank van oordeel dat [Z] niet aansprakelijk is voor de schade die is ontstaan door uitvoeringsfouten. Als komt vast te staan dat er sprake is van gebreken in de aanbouw van de woning die hun oorzaak vinden in een ontwerpfout van [Z] , dan is er wel sprake van een tekortkoming in de nakoming van de overeenkomst door [Z] en wordt ook toegekomen aan de vraag of daardoor schade is geleden en de omvang daarvan.



4.11.

        [Z] heeft betwist dat de geconstateerde gebreken te herleiden zijn naar ontwerpfouten. Ter onderbouwing heeft zij verwezen naar het rapport van EMN. Naar aanleiding van het rapport van EMN heeft Nieman een aanvullend rapport uitgebracht op 23 juni 2021, dat door [X] in het geding is gebracht. Tijdens de mondelinge behandeling is van de zijde van [Z] verzocht om in de gelegenheid te worden gesteld om te reageren op dit aanvullende rapport. De rechtbank ziet daartoe geen aanleiding. Bij toezending van het rapport is rekening gehouden met de 10 dagen termijn als bedoeld in artikel 87 lid 6 van het Wetboek van Burgerlijke Rechtsvordering (Rv) en [Z] heeft tijdens de mondelinge behandeling voldoende gelegenheid gehad om te reageren op deze rapportage en heeft dat ook gedaan. [Z] handhaaft in feite haar standpunt dat er geen sprake is van ontwerpfouten. 



4.12.
Gezien de inhoud van het aanvullende rapport van Nieman en het in de pleitnota van [X] opgenomen schema constateert de rechtbank dat tussen partijen niet meer in geschil is dat het gebrek aan ventilatie in de overstekken niet haar oorzaak vindt in een ontwerpfout. 



4.13.
Anders ligt dit wat betreft het (gestelde) gebrek dat er luchtlekken in de aansluiting tussen het dak van de woning en het overstek zijn. [X] stelt zich op het standpunt dat  sprake is van zowel een ontwerp- als een uitvoeringsfout. De rechtbank volgt [X] niet in zijn betoog. Door [X] wordt erkend dat het detail anders is uitgevoerd dan door [Z] is getekend. In het aanvullende rapport van EMN wordt ook geconcludeerd dat het niet adequaat aanbrengen van de luchtdichting in overwegende mate een uitvoeringsfout is. De enkele omstandigheid dat de urgentie van de luchtdichting niet uit de details blijkt, is naar het oordeel van de rechtbank onvoldoende om tot de conclusie te kunnen komen dat het gebrek haar oorzaak vindt in een ontwerpfout. 



4.14.
Wat betreft de overige gestelde gebreken, te weten de luchtlekken bij de ventilatieroosters en het ontstaan van schimmelvorming tegen de onderzijde van het dak van  het overstek heeft [X] onderbouwd gesteld dat de oorzaak hiervan (mede) is gelegen in een ontwerpfout. Wat betreft het tweede onderdeel begrijpt de rechtbank [X] aldus dat er  sprake is van een ontwerpfout omdat de schimmelvorming (mede) is ontstaan door nachtelijke uitstraling die had kunnen worden voorkomen als de opbouw van het dak van het overstek zou zijn geïsoleerd en daar aldus in het ontwerp in was voorzien. [Z] heeft – onder meer met het rapport van EMN – naar het oordeel van de rechtbank voldoende weersproken dat sprake zou zijn van een of meerdere ontwerpfouten. Dit betekent dat beide partijen aan hun stel- dan wel betwistingsplicht hebben voldaan. Om duidelijkheid te krijgen over de oorza(a)k(en van deze gebreken, zal naar het oordeel van de rechtbank een deskundige moeten worden benoemd. Nu de wijze van herstel van de hiervoor genoemde gebreken en de daarmee gepaard gaande kosten ook onderwerp van discussie is tussen partijen is het naar het oordeel van de rechtbank ook noodzakelijk dat een deskundige zich hierover uitlaat. 



4.15.
De rechtbank is voorlopig van oordeel dat kan worden volstaan met de benoeming van één deskundige met voldoende expertise op het gebied van architectuur en dakconstructies en dat aan die deskundige de navolgende vragen dienen te worden voorgelegd:



Kunt u vaststellen wat de oorzaak/ oorzaken is/zijn van de luchtlekken bij de ventilatieroosters in het dak van de aanbouw van [X] ? Kunt u bij de beantwoording van de vraag betrekken of en zo ja in welke mate procentueel gezien het gebrek is veroorzaakt door een ontwerpfout? Wilt u bij de beantwoording van de vraag de bevindingen van Nieman en EMN betrekken en aangeven waarom u deze al dan niet onderschrijft?


Kan nachtelijke uitstraling een oorzaak zijn van de schimmelvorming tegen de onderzijde van het dak van het overstek? In welke mate procentueel gezien wordt de nachtelijke uitstraling veroorzaakt door een ontwerpfout? Wilt u bij de beantwoording van de vraag de bevindingen van Nieman en EMN betrekken en aangeven waarom u deze al dan niet onderschrijft?


In welke mate hebben procentueel gezien de luchtlekken bij de ventilatieroosters bedoeld onder vraag 1 en de nachtelijke uitstraling bedoeld onder vraag 2 bijgedragen aan de schimmelvorming?


Op welke wijze kunnen de luchtlekken bij de ventilatieroosters in het dak van de aanbouw van [X] worden hersteld en welke kosten gaan hiermee gepaard?    


Op welke wijze kan de schimmelvorming tegen de onderzijde van het dak van het overstek worden hersteld en welke kosten gaan hiermee gepaard?. 


Wilt u bij de beantwoording van de vragen 4 en 5 het hersteladvies van Nieman, de offerte van OCB van 15 april 2020, de facturen van OCB en de reactie hierop van EMN betrekken en aangeven waarom u deze al dan niet onderschrijft?
6.  Zijn er nog andere punten die u naar voren wilt brengen waarvan de rechtbank volgens u kennis dient te nemen bij de verdere beoordeling?



4.16.
De rechtbank zal de zaak naar de rol verwijzen, zodat partijen zich bij akte kunnen uitlaten over de persoon van de te benoemen deskundige en de aan deze te stellen vragen. Het spreekt voor zich dat het de voortgang van de procedure aanzienlijk zou versnellen als partijen ter zake met een eensluidend voorstel komen.



4.17.
De rechtbank ziet geen aanleiding om af te wijken van het uitgangspunt van de wet, dat het voorschot op de kosten van de deskundige(n) in beginsel door [X] (als oorspronkelijke eiser) moet worden gedeponeerd, nu op hem de bewijslast rust van zijn stelling dat er sprake is van ontwerpfouten in het dak van de aanbouw van zijn woning. 



Overig





4.18.
De rechtbank kan zich voorstellen dat partijen zich, mede gelet op de procesrisico’s (waaronder de (verdere) proceskosten (waaronder begrepen de kosten van de deskundige)),  zich alsnog nader wensen te beraden over de wijze van voortzetting van de procedure. De rechtbank merkt op dat partijen hun geschil desgewenst ook alsnog in onderling overleg zouden kunnen trachten te beëindigen, middels overeenstemming. Zo nodig kunnen partijen hiervoor ook de gestelde termijn van vier weken gebruiken en de rechtbank hiervan (eenparig) bij akte in kennis stellen.



4.19.
Iedere verdere beslissing wordt aangehouden.





5De beslissing
De rechtbank


5.1.
bepaalt dat de zaak weer op de rol zal komen van 30 maart 2022 voor het nemen van een akte door beide partijen waarin zij zich uitlaten over de aangekondigde deskundigenrapportage, de persoon van de deskundige en de voorgestelde vragen;



5.2.
houdt iedere verdere beslissing aan.


Dit vonnis is gewezen door mr. T.J. Thurlings-Rassa en in het openbaar uitgesproken door mr. U van Houten op 2 maart 2022



",Rechtbank Overijssel,2022-03-02,2022-03-08,CC/08/265745 / HA ZA 21-202,Uitspraak,,,Civiel recht,Eerste aanleg - enkelvoudig,"
De rechtbank is van oordeel dat niet kan worden geconcludeerd dat gedaagde tekort is geschoten in de nakoming van haar verplichtingen op grond van het (gestelde) ondeugdelijk toezicht houden op het bouwproces. Uitleg van de afspraken tussen partijen rechtvaardigt niet de conclusie dat de werkzaamheden in het kader van het bouwmanagement ook de uitoefening van toezichthoudende en controlerende taken betreffende de kwaliteit van de uit te voeren en uitgevoerde werkzaamheden door derden omvat. Dit betekent dat gedaagde niet aansprakelijk is voor gebreken in het dak van de aanbouw van de woning van eiser die hun oorzaak vinden in uitvoeringsfouten. gedaagde is wel aansprakelijk voor schade uit gebreken die hun oorsprong hebben in ontwerpfouten. Voor zover niet duidelijk is wat de oorzaak van de gebreken is, is de rechtbank voornemens om een deskundige te benoemen. De rechtbank acht het ook nodig dat de deskundige zich uitlaat over de wijze van herstel en de daarmee gepaard gaande kosten, nu dit ook onderwerp van geschil is tussen partijen.
","

Rechtspraak.nl

",De rechtbank is van oordeel dat niet kan worden geconcludeerd dat gedaagde tekort is geschoten in de nakoming van haar verplichtingen op grond van het (gestelde) ondeugdelijk toezicht houden op het bouwproces. Uitleg van de afspraken tussen partijen rechtvaardigt niet de conclusie dat de werkzaamheden in het kader van het bouwmanagement ook de uitoefening van toezichthoudende en controlerende t...
971,ECLI:NL:RBROT:2022:1631,"











vonnis
RECHTBANK ROTTERDAM


Team handel en haven




zaaknummer / rolnummer: C/10/614585 / HA ZA 21-208




Vonnis van 2 maart 2022




in de zaak van





          [naam eiseres]
        ,
gevestigd te [vestigingsplaats eiseres] ,
eiseres in conventie,
verweerster in reconventie,
advocaat mr. R.F. Simonse te Arnhem,



tegen





          [naam gedaagde]
        ,
wonende te [woonplaats gedaagde] ,
gedaagde in conventie,
eiser in reconventie,
advocaat mr. I.J.M.I. Souren te Rotterdam.




Partijen zullen hierna [naam eiseres] en [naam gedaagde] genoemd worden.






1. De procedure

1.1.
Het verloop van de procedure blijkt uit:


de dagvaarding van 1 maart 2021, met 49 producties;


de conclusie van antwoord tevens houdende eis in reconventie van 19 mei 2021, met 52 producties;


de conclusie van antwoord in reconventie tevens houdende akte vermeerdering van eis in conventie, met producties 50 tot en met 61;


de akte overlegging producties van [naam eiseres] , met twee producties;


de brief van [naam gedaagde] met producties 53 tot en met 75;


de notitie zonder producties voorafgaand aan de mondelinge behandeling van [naam eiseres] ;


de aanvullende notitie van [naam gedaagde] ;


de spreekaantekeningen van beide partijen voor de mondelinge behandeling op 10 december 2021, van welke behandeling geen proces-verbaal is opgemaakt.





1.2.
Na de mondelinge behandeling is vonnis bepaald.






2. De feiten

2.1.

        [naam gedaagde] is tandarts. In 1989 heeft hij de tandartspraktijk aan de [adres 1] overgenomen. Vervolgens is hij de ruimtes waarin deze praktijk was gevestigd gaan huren.



2.2.
In 1993 is Woningbouwvereniging “De Combinatie” (hierna: De Combinatie) eigenaar geworden van, vereenvoudigd gezegd, alle appartementsrechten die thans zijn ondergebracht in [naam eiseres] (zie 2.6). Het gaat, vereenvoudigd gezegd, om ruimtes in een gebouw op de hoek van de [straatnaam 1] en [straatnaam 2] in [plaatsnaam] (hierna: het gebouw).



2.3.
In 1997 heeft De Combinatie het gebouw verbouwd en gerenoveerd. Daarbij is onder meer een doorbraak gerealiseerd tussen de [adres 2] en [adres 1] en een nieuwe toegangsdeur van het gebouw geplaatst. Een aantal installaties van de tandartspraktijk is toen verplaatst naar de ruimte boven de goederenlift. 



2.4.

        [naam gedaagde] heeft de tandartspraktijk in stappen uitgebreid. In de loop der jaren heeft hij een aantal wijzigingen aangebracht aan, in en om het gebouw. [naam gedaagde] was op 23 juli 2004 huurder (en dus geen eigenaar) van delen van het gebouw.



2.5.
Bij akte van hoofdsplitsing van 23 juli 2004 zijn zeven registergoederen, gelegen aan [straatnaam 2] en/of de [straatnaam 1] , gesplitst in vijf appartementsrechten, waaronder appartementsrecht [nummer 1] of [nummer 2] . Artikel 9 lid 2 van deze akte bepaalt onder meer het volgende.


“9.2. Tot de gemeenschappelijke gedeelten en de gemeenschappelijke zaken worden niet gerekend:
- de grond en de constructie van het gebouw, waaronder begrepen de funderingen, de dragende muren, de kolommen, het geraamte en de gevels (daaronder begrepen de gevelbeplatingen en de zich in de gevels bevindende kozijnen en deuren met bijbehorend hang- en sluitwerk), alsmede de luifels die zich bevinden aan en het dak (inclusief dakopbouw) dat zich bevindt op het privé-gedeelte van het appartementsrecht met index [nummer 1]. Deze zaken behoren tot het appartementsrecht met index [nummer 1].(…)- het parkeerterrein, alsmede de toegangsdeur van het parkeerterrein en de installatie met toebehoren voor de bediening van de toegangsdeur. Deze zaken behoren tot het appartementsrecht met index [nummer 3];- de entreeruimten en trappenhuizen die strekken ten behoeve van één privé-gedeelte, zoals aangegeven op de splitsingstekening. Deze behoren tot het desbetreffende appartementsrecht;
- de liften en liftschachten met bijbehorend installaties die strekken ten behoeve van één privé-gedeelte zoals aangegeven op de splitsingstekening. Deze behoren tot het desbetreffende appartementsrecht;
- de afwerkvloeren, afwerkplafonds en niet-constructieve wanden die zich bevinden binnen een privé-gedeelte. Deze behoren tot het desbetreffende appartementsrecht;
- de schoorstenen, de leidingschachten en de rook- en ventilatiekanalen die uitsluitend dienstbaar zijn aan één privé-gedeelte en/of zijn aangegeven op de splitsingstekening. Deze behoren tot het desbetreffende appartementsrecht;
- de leidingen, voorzover uitsluitend dienstbaar aan één privé-gedeelte, voor het transport van gas, water, electriciteit en telefoon-, audio-, video- en andersoortige communicatiesignalen vanaf de aansluitingen op de dienstleidingen. Deze zaken behoren tot het desbetreffende appartementsrecht;
- de (overige) technische ruimten met de installaties met de daarbij behorende leidingen, voorzieningen en overige werken, voor zover die alleen strekken ten behoeve van één privé-gedeelte, waaronder onder meer (doch niet uitsluitend) de installaties met de daarbij behorende leidingen, voorzieningen en overige werken voor de zelfstandige verwarming van een privé-gedeelte of een gedeelte daarvan, alsmede voor de mechanische ventilatie en luchtbehandeling, de rook- en branddetectie en de brandbestrijding en de verlichting.
Deze zaken behoren tot het desbetreffende appartementsrecht.”




2.6.
Bij akte van ondersplitsing van eveneens 23 juli 2004 (hierna: de splitsingsakte) is appartementsrecht [nummer 2] ondergesplitst in 25 appartementsrechten. Ook is bij de splitsingsakte [naam eiseres] opgericht. De splitsingsakte bevat onder meer de volgende bepalingen.


“F. Gebruik, beheer en onderhoud van de Gemeenschappelijke gedeelten en de Gemeenschappelijke zaken

Artikel 9.

1. Tot de Gemeenschappelijke gedeelten en Gemeenschappelijke zaken worden ondermeer gerekend, voorzover aanwezig:
a. de zaken en gedeelten die krachtens artikel 9 lid 1 van de hoofdsplitsing als zodanig zijn aangemerkt met uitzondering van die zaken en gedeelten die krachtens artikel 9 lid 2 van de hoofdsplitsing zijn toegerekend aan de appartementsrechten met indices [nummers 1];
b. de zaken en gedeelten die krachtens artikel 9 lid 2 van de hoofdsplitsing zijn toegerekend aan het appartementsrecht met index [nummer 1].
2. Het is een Eigenaar of Gebruiker zonder toestemming van Vergadering A [de vergadering van [naam eiseres] ; opmerking rechtbank] niet toegestaan veranderingen aan te brengen in de Gemeenschappelijke gedeelten en de Gemeenschappelijke zaken, ook als deze zich in de Privé-gedeelten bevinden. Ten aanzien van zaken en gedeelten, die krachtens de hoofdsplitsing niet bestemd zijn of worden om als afzonderlijk geheel te worden gebruikt (gemeenschappelijk), is tevens de toestemming van Vergadering B [de vergadering van [naam eiseres] van de hoofdsplitsing; opmerking rechtbank] vereist.
(…)Artikel 11.
Iedere Eigenaar en Gebruiker heeft het gebruik van de Gemeenschappelijke gedeelten en de Gemeenschappelijke zaken volgens de bestemming daarvan. Hij moet daarbij in acht nemen het reglement, het eventuele huishoudelijk reglement en de eventuele regels als bedoeld in artikel 5:128 Burgerlijk Wetboek. Hij mag geen inbreuk maken op het recht van medegebruik van de andere Eigenaars en Gebruikers.

Artikel 12.

1. Iedere Eigenaar en Gebruiker is verplicht zich te onthouden van luidruchtigheid, het onnodig verblijf in de Gemeenschappelijke gedeelten, voorzover deze niet voor het verblijf voor korte of lange tijd bestemd zijn, en het plaatsen van voertuigen of andere voorwerpen op plaatsen die hiervoor niet zijn bestemd.
2. De wanden en plafonds van de Gemeenschappelijke gedeelten mogen niet worden gebruikt voor het ophangen van schilderijen of andere voorwerpen, en het aanbrengen van decoraties en dergelijke.(…)Artikel 13.
1. Iedere op-, aan- of onderbouw zonder toestemming van Vergadering A en Vergadering B is verboden.
2. Het aanbrengen aan de buitenzijde van het Registergoed van naamborden, reclame-aanduidingen, uithangborden, vlaggen en in het algemeen van uitstekende voorwerpen, mag in het algemeen slechts geschieden met toestemming van Vergadering A en Vergadering B of volgens regels te bepalen in het huishoudelijk reglement.(…)6. In afwijking op het bepaalde in (…) is het voor de eigenaren van de Appartementsrechten met indices [nummers 2] toegestaan de gemeenschappelijke buitenruimte aangrenzend aan hun Privé-gedeelten in te richten als terras, mits met toestemming van het Bestuur. Het terras dient zodanig te zijn dat geen schade wordt toegebracht aan het dak en/of de Privé-Gedeelten van de overige Eigenaars. Indien overeenkomstig het in de vorige zin bepaalde een terras is gerealiseerd, is dit terras voor rekening en risico van de eigenaar van Appartementsrechten met indices [nummers 2] . De toestemming wordt ten aanzien van de eerste Eigenaars van de Appartementsrechten geacht te zijn verleend. De toestemming kan echter door het Bestuur worden ingetrokken om het Bestuur moverende redenen.

Artikel 14.

De Eigenaars en Gebruikers mogen zonder toestemming van Vergadering A en Vergadering B geen verandering in het Registergoed aanbrengen, waardoor het architectonisch uiterlijk of de constructie ervan gewijzigd zou worden. De toestemming kan niet worden verleend indien de hechtheid van het Registergoed door de verandering in gevaar zou worden gebracht.(…)Artikel 17.(…)4.  Iedere Eigenaar en Gebruiker is verplicht het Privé-gedeelte te gebruiken overeenkomstig de daaraan gegeven bestemming, te weten:
- voor het appartementsrecht met index [nummer 4] : bedrijfsruimte met berging;
	- voor het appartementsrecht met index [nummer 5] : bedrijfsruimte met berging en vitrine;
- voor het appartementsrecht met index [nummer 6] : technische ruimte;
- voor de appartementsrechten met indices [nummers 3] : woning met berging;
- voor de appartementsrechten met indices [nummer 9] en [nummer 10] : woning/praktijkruimte met berging;
- voor de appartementsrechten met indices [nummers 4] : berging voor opslag van niet gevaarlijke stoffen, terwijl de appartementsrechten met indices [nummer 7] en [nummer 8] tevens als praktijkruimte ter ondersteuning van de appartementsrechten indices [nummer 9] en [nummer 10] mogen worden gebruikt.(…)Artikel 29.
1. Bij overtreding of niet-nakoming van een der bepalingen van de wet, van het reglement of van het eventuele huishoudelijk reglement, hetzij door een Eigenaar, hetzij door een Gebruiker, zal Bestuur A [het bestuur van [naam eiseres] ; opmerking rechtbank] de betrokkene een schriftelijke waarschuwing doen toekomen per aangetekende brief en hem wijzen op de overtreding of niet-nakoming.
2. Indien de betrokkene binnen een maand geen gevolg geeft aan de waarschuwing kan Bestuur A hem een boete opleggen van ten hoogste een bedrag dat door Vergadering A voor zodanige overtredingen of niet nakoming is bepaald voor elke overtreding of niet-nakoming, onverminderd de gehoudenheid van de betrokkene tot schadevergoeding, zo daartoe termen aanwezig zijn, en onverminderd de andere maatregelen,
welke Vergadering A kan nemen krachtens de wet of het reglement.
3. De te verbeuren boeten komen ten bate van Vereniging A.”




2.7.

Op verschillende data vanaf het jaar 2005 heeft [naam gedaagde] de appartementsrechten [nummers 5] gekocht en geleverd gekregen. Daarnaast is hij in onderhandeling over de koop van appartementsrecht [nummer 11] .

          [naam gedaagde] is tevens eigenaar van appartementsrecht [nummer 12] in de hoofdsplitsing, een kantoorruimte op het adres [adres 3] , en van zes parkeerplaatsen bij het gebouw, onderdeel van appartementsrecht [nummer 3] in de hoofdsplitsing.




2.8.
Bij brieven van 27 februari 2017 heeft de beheerder van [naam eiseres] [naam gedaagde] aangeschreven wegens een aantal vermeende inbreuken op de splitsingsakte. Partijen hebben elkaar vervolgens verschillende brieven en e-mails gestuurd en met elkaar overlegd over de situatie. 



2.9.
Op 22 mei 2018 heeft een vergadering van [naam eiseres] plaatsgevonden. Op de agenda van deze vergadering stond onder meer het volgende.


“6. Handhaving splitsingsakte
a. Procesmachtiging
b. Boete overtreding van de statuten”



Agendapunt 6A betreft, kort gezegd, een machtiging aan het bestuur van [naam eiseres] om een procedure tegen [naam gedaagde] te starten. De vergadering van [naam eiseres] heeft deze machtiging verleend en heeft in het kader van agendapunt 6B (wat [naam eiseres] noemt) een boetereglement vastgesteld. Dit is een lijstje met de volgende aanhef.



“Gezien artikel 29 lid 2 van de splitsingsakte is het bestuur bevoegd de volgende maximale boetes voor zodanige overtredingen of niet nakoming op te leggen:”




2.10.
Bij brief van 26 juli 2018 heeft [naam eiseres] gewezen op verschillende vermeende overtredingen van de splitsingsakte en [naam gedaagde] medegedeeld dat deze brief een waarschuwing is in de zin van artikel 29 lid 1 van de splitsingsakte. Nadat bleek dat [naam gedaagde] de door [naam eiseres] gewenste maatregelen niet wilde treffen, heeft [naam eiseres] het standpunt ingenomen dat [naam gedaagde] boetes heeft verbeurd wegens overtredingen van de splitsingsakte. Verder overleg tussen partijen heeft niet tot een oplossing geleid.






3. Het geschil
in conventie

3.1.


          [naam eiseres] vordert na eiswijziging dat de rechtbank bij vonnis, voor zover mogelijk uitvoerbaar bij voorraad:
1) [naam gedaagde] veroordeelt om binnen drie maanden na het vonnis of een door de rechtbank te bepalen termijn de onrechtmatig aangebrachte wijzigingen aan en/of in de gemeenschappelijke gedeelten en gemeenschappelijke zaken op deugdelijke wijze en voor zover mogelijk in oorspronkelijke staat te herstellen, waaronder begrepen:

a. ten aanzien van de loze ruimte bij de goederenlift op de begane grond; het verwijderen en verwijderd houden van de daarin geplaatste technische installaties en overige zaken alsmede herstel van de gecreëerde toegang;
b. ten aanzien van de bergingen [bergingnummer 1] , [bergingnummer 2] en [bergingnummer 3] ; de exclusief in gebruik genomen gang vrijgeven en vrijhouden en de scheidingswanden tussen de bergingen [bergingnummer 1] , [bergingnummer 2] en [bergingnummer 3] terugplaatsen;
c. het herstellen van de doorbraak in de constructie tussen appartementsrecht [nummer 10] , plaatselijk bekend als [adres 1] en appartementsrecht [nummer 12] in de hoofdsplitsing, plaatselijk bekend als [adres 3] ;
d. het terugbrengen van de appartementsrechten [nummer 9] en [nummer 10] naar twee afzonderlijke privégedeelten;
e. ten aanzien van de buitengevel van het gebouw bij het parkeerterrein; het verwijderen en verwijderd houden van de verlichting met bijbehorende leidingen, de (naam)borden, het oplaadpunt voor elektrische auto’s en de kast;
f. het verwijderen en verwijderd houden van de camera’s die zijn bevestigd op gemeenschappelijke zaken en/of zijn gericht op de gemeenschappelijke gedeelten;
g. het verwijderen en verwijderd houden van de tagsystemen op de gemeenschappelijke muren, kozijnen en deuren;
h. het verwijderen en verwijderd houden van de watermeter met bijbehorende leidingen in de kelder van het gebouw bij de berging van appartementsrecht [nummer 10] en het herstellen van de gemeenschappelijke muren en de gemaakte doorvoeren;
i. het verwijderen en verwijderd houden van de kast techniekwerk op de begane grond in het gemeenschappelijke trappenhuis;
j. het verwijderen en verwijderd houden van de (licht)reclame aan de binnenzijde van de entree op de begane grond in de gemeenschappelijke entree en de (licht)reclame aan de buitenzijde van het gebouw aan de [adres 4] ;

dit alles op straffe van een dwangsom van € 5.000,- of een door de rechtbank te bepalen bedrag voor iedere dag, een dagdeel daaronder begrepen, dat [naam gedaagde] verzuimt een van deze wijzigingen tijdig ongedaan te maken, met een maximum van € 500.000,- of een door de rechtbank te bepalen maximum;
2) [naam gedaagde] veroordeelt om binnen vier weken na het vonnis of een door de rechtbank te bepalen termijn een door een erkende aannemer op te stellen plan van aanpak ten aanzien van de herstelwerkzaamheden ter goedkeuring aan het bestuur van [naam eiseres] voor te leggen, waaruit blijkt hoe en wanneer deze wijzigingen worden hersteld. Dit op straffe van een dwangsom van € 5.000,- of een door de rechtbank te bepalen bedrag voor iedere dag, een dagdeel daaronder begrepen, dat [naam gedaagde] verzuimt hieraan te voldoen, met een maximum van € 500.000,- of een door de rechtbank te bepalen maximum;
3) voor recht verklaart dat de loze ruimte bij de goederenlift op de begane grond tot de gemeenschappelijke gedeelten en gemeenschappelijke zaken behoort;
4) voor recht verklaart dat onder het begrip “woning met berging” uit artikel 17 lid 4 van de splitsingsakte geen gebruik als tandartsenpraktijk valt en dat de tandartsenpraktijk [naam praktijk] , gevestigd aan [adres 5] , als bedrijfsmatige tandartsenpraktijk dient te worden aangemerkt en niet als woning met berging;
5) voor recht verklaart dat onder het begrip “berging” uit artikel 17 lid 4 van de splitsingsakte geen gebruik als kleed-, was- en/of strijkruimte valt;
6) [naam gedaagde] verbiedt om:

a. in de woning aan [adres 5] een tandartsenpraktijk zoals [naam praktijk] dan wel een andere tandartsenpraktijk en/of een bedrijfsmatig gebruik in het algemeen te (laten) voeren en [naam gedaagde] te gebieden alle gedragingen te (laten) staken en gestaakt te (laten) houden die strijdig zijn met splitsingsakte, waaronder in ieder geval begrepen het (laten) exploiteren van een tandartsenpraktijk of soortgelijke praktijk voor tandheelkunde en mondhygiëne, welk verbod en gebod vier weken na het vonnis of op een door de rechtbank te bepalen datum ingaan;
b. in de appartementsrechten [nummer 9] , [nummer 10] en [nummer 13] , rechtgevend op het uitsluitend gebruik van een berging in de kelder van het gebouw aan [straatnaam 2] en de [straatnaam 1] te [plaatsnaam] , een tandartsenpraktijk zoals [naam praktijk] dan wel een andere tandartsenpraktijk en/of een bedrijfsmatig gebruik in het algemeen te (laten) voeren en [naam gedaagde] te gebieden alle gedragingen te (laten) staken en gestaakt te (laten) houden die strijdig zijn met de splitsingsakte, waaronder in ieder geval het gebruik van bergingen in de kelder van het gebouw aan [straatnaam 2] en de [straatnaam 1] te [plaatsnaam] als kleed-, was- en/of strijkruimte, welk verbod en gebod vier weken na het vonnis of op een door de rechtbank te bepalen datum ingaan;

dit alles op straffe van een dwangsom van € 5.000,- of een door de rechtbank te bepalen bedrag voor iedere dag, een dagdeel daaronder begrepen, dat [naam gedaagde] een van de ver- en geboden onder 6 overtreedt, met een maximum van € 500.000,- of een door de rechtbank te bepalen maximum;
7) [naam gedaagde] veroordeelt om binnen veertien dagen na betekening van het vonnis € 14.500,- aan [naam eiseres] te betalen wegens verbeurde boetes;
8) voor recht verklaart dat het dakterras niet gebruikt mag worden als verkeersruimte om te gaan van en naar de appartementen aan de [adres 2] en [adres 1] en [adres 5] ;
met veroordeling van [naam gedaagde] in de proceskosten en de nakosten.




3.2.
Aan haar vorderingen legt [naam eiseres] , kort samengevat, ten grondslag dat [naam gedaagde] stelselmatig handelt in strijd met zijn verplichtingen op grond van de splitsingsakte. [naam eiseres] voert deze procedure om af te dwingen dat [naam gedaagde] daarmee stopt. [naam eiseres] vordert dat [naam gedaagde] wordt veroordeeld de overtredingen te beëindigen of ongedaan te maken (vorderingen 1, 2 en 6), zij vordert een aantal verklaringen voor recht (vorderingen 3, 4, 5 en 8) en zij vordert dat [naam gedaagde] de door hem verbeurde boetes betaalt (vordering 7). In punt 211 van de dagvaarding is vordering 7 als volgt gespecificeerd.


“- Berging boven de goederenlift, overtreding van artikel 9 lid 2 van de splitsingsakte; € 1.000,-
- Gebruik bergingen met indexnummer [nummer 9] en [nummer 13] als kleedruimte en was- en strijkruimte in strijd met de bestemming, tweemaal een overtreding van artikel 17 lid 4 van de splitsingsakte; (€ 2.500,- x 2 =) € 5.000,-
- Gebruik van de woning met indexnummer [nummer 14] als praktijkruimte in strijd met de bestemming, overtreding van artikel 17 lid 4 van de splitsingsakte; € 2.500,-
- Plaatsing van camera's aan gemeenschappelijke zaken in gemeenschappelijke gedeelten, overtreding van artikel 9 lid 2 van de splitsingsakte; € 1.000,-
- Doorbraken tussen diverse appartementsrechten, overtreding van artikel 9 lid 2 van de splitsingsakte; € 1.000,-
- Wegbreken draagmuren, overtreding van artikel 9 lid 2 van de splitsingsakte; € 1.000,-
- Aanleggen leidingen in/aan gemeenschappelijke gedeelten en zaken, overtreding van artikel 9 lid 2 van de splitsingsakte; € 1.000,-
- Wijzigingen aan de gevel (naamaanduidingen en verlichting), overtreding van artikel 9 lid 2 van de splitsingsakte; € 1.000,-
- Plaatsing zuurstofopslag, overtreding van artikel 9 lid 2 van de splitsingsakte; € 1.000,-”




3.3.

        [naam gedaagde] concludeert tot niet-ontvankelijkverklaring van [naam eiseres] in haar vorderingen of afwijzing van deze vorderingen, met veroordeling, bij vonnis uitvoerbaar bij voorraad, van [naam eiseres] in de proceskosten.



3.4.

Op de stellingen van partijen wordt hierna, voor zover van belang, nader ingegaan.

in reconventie




3.5.

        [eiser] vordert dat de rechtbank bij vonnis, voor zover mogelijk uitvoerbaar bij voorraad:1) voor recht verklaart dat de splitsingstekening bij de splitsingsakte omissies bevat ten aanzien van de feitelijke situatie van het registergoed ten tijde van het opstellen van de akte, met betrekking tot:
a. de doorbraak van de [adres 2] en [adres 1] ; en
b. de ruimte boven de goederenlift;

2) voor recht verklaart dat de gemeenschappelijke ruimte boven de goederenlift op de begane grond tot het privégedeelte van [eiser] behoort, althans dat [eiser] gerechtigd is tot het voortgezet gebruik van deze ruimte ten behoeve van de daarin geplaatste technische installaties en overige zaken inclusief de toegang, met inbegrip van onderhoud, herstel en vernieuwing;
3) voor recht verklaart dat het gedeelte van de gemeenschappelijke gang tussen de bergingen [bergingnummer 1] , [bergingnummer 2] en [bergingnummer 3] zoals sinds 2008 door [eiser] in gebruik genomen tot het privégedeelte van [eiser] behoort;
4) voor recht verklaart dat de doorbraken tussen de appartementen [adres 2] en [adres 1] en [adres 1] en [adres 3] en de bergingen [bergingnummer 1] , [bergingnummer 2] en [bergingnummer 3] alsmede het (mede)gebruik van het appartement [adres 5] ten behoeve van de tandartspraktijk veranderingen van tijdelijke aard zijn en zich lenen voor herstel en geen gevolgen hebben voor de goederenrechtelijke situatie;
5) voor recht verklaart dat [eiser] voor:a. wijzigingen van ondergeschikte aard zoals het aan de buitengevels van het gebouw aanbrengen van verlichting met bijbehorende leidingen, de (naam)borden, het oplaadpunt voor de elektrische auto’s, de kast, de camera’s, de tagsystemen, de watermeter met bijbehorende leidingen, de kast techniekwerk en de (licht)reclames;b. het (mede)gebruik van de appartementen [adres 6] en [adres 4] ten behoeve van de tandartspraktijk; en

c. de doorbraken tussen de appartementen [adres 2] , [adres 1] en [adres 3] en de bergingen [bergingnummer 1] , [bergingnummer 2] en [bergingnummer 3] geen toestemming (meer) nodig heeft van [verweerster] en/of dat [verweerster] een verzoek tot toestemming niet op onredelijke gronden mag weigeren anders dan aantoonbaar onaanvaardbaar gevaar, hinder of overlast voor het gebouw en/of haar bewoners en gebruikers;

6) voor recht verklaart dat onder de privaatrechtelijke bestemming ‘berging’ ook (ondersteunend aan de praktijkvoering) gebruik daarvan valt als kleed-, was- en/of strijkruimte, inclusief daarmee verbonden zaken zoals lockers, was- en strijkmachines en activiteiten zoals omkleden, wassen en strijken;
7) voor recht verklaart dat het dakterras mede gebruikt mag worden om te gaan van en naar de appartementen aan de [adres 2] en [adres 1] en [adres 6] en [adres 5] door de eigenaren en de hunnen van de aangrenzende appartementen [nummers 2] ;
8) voor recht verklaart dat de privaatrechtelijke bestemming van het appartement aan [adres 5] ten onrechte als ‘woning met berging’ in de ondersplitsingakte is opgenomen vanwege het ontbreken van bedrijfsmatig (mede)gebruik, waaronder als tandartspraktijk;
9) voor recht verklaart dat [eiser] in verband met de in het petitum van de dagvaarding genoemde zaken op grond van het boetereglement geen (bestaande en/of nieuwe) boetes is verschuldigd alsmede [verweerster] te verbieden boetes op te leggen en/of te incasseren voor overtredingen begaan in de periode sinds de totstandkoming van het reglement tot de datum van het vonnis, althans tot 19 mei 2021. Dit op straffe van een dwangsom van € 1.000,- of een door de rechtbank te bepalen bedrag per nieuw op te leggen en/of te incasseren (nieuwe en/of bestaande) boete, met een maximum van € 50.000,- of een door de rechtbank te bepalen maximum.




3.6.
Aan zijn vorderingen legt [eiser] , kort samengevat, ten grondslag dat [verweerster] ten onrechte voorbij gaat aan de geschiedenis van de tandartspraktijk, de door De Combinatie als voormalig eigenaar gerealiseerde verbouwingen en het gegeven dat de splitsingsstukken op onderdelen niet in overeenstemming zijn met de toenmalige feitelijke situatie. [eiser] handelt niet in strijd met de splitsingsakte, althans het optreden van [verweerster] tegen [eiser] in het kader van de handhaving van de splitsingsakte is volstrekt onredelijk. [eiser] wil dat [verweerster] daarmee stopt en vordert een aantal verklaringen voor recht ter verduidelijking van de wederzijdse rechten en plichten.



3.7.

        [verweerster] concludeert tot niet-ontvankelijkverklaring van [eiser] in zijn vorderingen of afwijzing van deze vorderingen, met veroordeling, bij vonnis uitvoerbaar bij voorraad, van [eiser] in de proceskosten, vanaf de achtste dag na het vonnis te vermeerderen met de wettelijke rente.



3.8.
Op de stellingen van partijen wordt hierna, voor zover van belang, nader ingegaan.






4. De beoordeling


in conventie en in reconventie


Algemeen




4.1.

        [naam gedaagde] heeft geen bezwaar gemaakt tegen de eiswijziging van [naam eiseres] . De rechtbank acht deze wijziging niet in strijd met de goede procesorde en doet daarom recht op de gewijzigde eis, weergegeven in 3.1.



4.2.
De vorderingen in conventie en in reconventie hangen nauw met elkaar samen en worden daarom gezamenlijk beoordeeld. Partijen hebben een groot aantal vorderingen ingesteld, die zoveel mogelijk per onderwerp beoordeeld zullen worden.



Beoordeling van de vorderingen





de ruimte boven de goederenlift




4.3.
Vordering 1a, 2, 3 en 7 van [naam eiseres] en vordering 1b, 2 en 9 van [naam gedaagde] hebben betrekking of mede betrekking op dit onderwerp.



4.4.
Tussen partijen staat vast dat tijdens de verbouwing in 1997 een aantal installaties en leidingen van de tandartspraktijk is verplaatst naar de ruimte boven de goederenlift. [naam gedaagde] stelt dat hij deze ruimte hiermee exclusief in gebruik geeft genomen en dat deze ruimte toen is gaan behoren tot het destijds door hem gehuurde appartementsrecht. Dit laatste volgt niet uit de in 2004 opgemaakte akte van hoofdsplitsing, de splitsingsakte of de tekening die hoort bij de splitsingsakte (hierna samen: de splitsingsstukken). Dat is volgens [naam gedaagde] een omissie en hij vordert in dit verband een verklaring voor recht (vordering 1b van [naam gedaagde] ).


4.5.


          [naam gedaagde] heeft de splitsingsstukken in 2005 ontvangen toen hij voor het eerst een appartementsrecht in het gebouw kocht. Dat hij de splitsingsstukken toen naar eigen zeggen niet heeft bestudeerd, komt voor zijn rekening en risico. [naam gedaagde] is in 2005 van rechtswege lid geworden van [naam eiseres] en de uit de splitsingsstukken volgende rechten en plichten van de eigenaars van een of meer appartementsrechten zijn toen ook voor hem gaan gelden. Dit geldt ook indien en voor zover de splitsingsstukken niet in overeenstemming zijn met de feitelijke situatie ten tijde van de (onder)splitsing. De rechten en plichten van de eigenaars van onroerende zaken moeten objectief kenbaar zijn, ook voor derden. Dit belang ligt ten grondslag aan de vaste rechtspraak dat het bij de uitleg van de splitsingsstukken aankomt op de daarin tot uitdrukking gebrachte bedoeling van degene die tot de splitsing is overgegaan. Deze bedoeling moet naar objectieve maatstaven worden afgeleid uit de omschrijving in die akte van de onderscheiden delen van het pand en uit de daaraan gehechte tekening, bezien in het licht van de algehele inhoud van de akte en de tekening. Gelet op de rechtszekerheid mag slechts acht worden geslagen op gegevens die voor derden uit of aan de hand van de in de openbare registers ingeschreven splitsingsstukken kenbaar zijn. Indien de ingeschreven splitsingsstukken voor verschillende uitleg vatbaar zijn, dient de rechter vast te stellen welke uitleg van deze stukken naar objectieve maatstaven het meest aannemelijk is (bijvoorbeeld Hoge Raad 14 februari 2014; ECLI:NL:HR:2014:337).

          [naam gedaagde] stelt niet dat de splitsingsstukken voor verschillende uitleg vatbaar zijn, maar dat deze stukken wat betreft de ruimte boven de goederenlift niet in overeenstemming met de feitelijke situatie ten tijde van de splitsing. Deze stelling laat de vaste rechtspraak over de uitleg van splitsingsstukken in het belang van de rechtszekerheid onverlet. Hetzelfde geldt voor de stelling van [naam gedaagde] dat de splitsingsstukken ten opzichte van hem geen dwingend bewijs vormen van de feitelijke situatie ten tijde van de splitsing en dat hij de mogelijkheid heeft of moet hebben om de onjuistheid van de splitsingsakte te bewijzen. Als [naam gedaagde] meent dat de splitsingsstukken onjuist zijn, kan hij [naam eiseres] vragen mee te werken aan wijziging van die stukken. Als [naam eiseres] dat weigert, kan [naam gedaagde] wijziging van de splitsingsstukken vorderen en daartoe aanvoeren dat deze stukken niet in overeenstemming zijn met de feitelijke situatie ten tijde van de splitsing. Als hij in het gelijk wordt gesteld, worden de splitsingsstukken aangepast. Op die manier kan [naam gedaagde] zijn doel bereiken zonder dat afbreuk wordt gedaan aan de rechtszekerheid die de splitsingsstukken moeten bieden. Gesteld noch gebleken is dat [naam gedaagde] hierover in overleg is getreden met [naam eiseres] . Een vordering tot wijziging van de splitsingsstukken heeft hij evenmin ingesteld. De gevorderde verklaring voor recht leidt bij toewijzing immers niet tot wijziging van de splitsingsstukken, maar wel tot rechtsonzekerheid, omdat de vraag rijst wat de betekenis is van een dergelijke verklaring voor recht zolang de splitsingsstukken ongewijzigd blijven. Een eventuele onjuistheid in de splitsingsstukken moet gelet op het belang van de rechtszekerheid worden rechtgezet door (een verzoek of vordering tot) wijziging van de splitsingsstukken en niet met een verklaring voor recht. Hieruit volgt dat vordering 1b van [naam gedaagde] moet worden afgewezen.




4.6.

        [naam eiseres] vordert een verklaring voor recht dat de ruimte boven de goederenlift tot de gemeenschappelijke delen behoort en [naam gedaagde] vordert een verklaring voor recht dat deze ruimte behoort tot het privégedeelte dat hij in 1997 huurde. Gelet op 4.5 moeten de vorderingen worden beoordeeld op grond van de gegevens die (ook voor derden) kenbaar zijn uit of aan de hand van de splitsingsstukken. De vordering van [naam gedaagde] vindt geen steun in de splitsingsstukken. Evenmin bestrijdt hij de juistheid van de stelling van [naam eiseres] dat deze ruimte volgens de splitsingsstukken tot de gemeenschappelijke delen behoort. Vordering 3 van [naam eiseres] zal dan ook worden toegewezen en het eerste deel van vordering 2 van [naam gedaagde] zal worden afgewezen.


4.7.

        [naam eiseres] vordert herstel van de ruimte boven de goederenlift in de oude situatie, [naam gedaagde] vordert dat hij deze ruimte mag blijven gebruiken.



4.8.
Het beroep van [naam gedaagde] op verjaring slaagt niet. Voor een geslaagd beroep op verjaring is onafgebroken bezit vereist, bij bezit te goeder trouw gedurende tien jaar en anders gedurende twintig jaar. Bezit is het houden van een goed voor jezelf. Vóór 2005 was [naam gedaagde] huurder in het gebouw. Een huurder houdt het gehuurde niet voor zichzelf. In het kader van een beroep op verjaring telt het gebruik van de ruimte boven de lift door [naam gedaagde] vóór 2005 dus niet mee. In het midden kan blijven of [naam gedaagde] deze ruimte in 2005 in bezit heeft genomen. Eventueel bezit van deze ruimte is niet te goeder trouw, omdat [naam gedaagde] bij het raadplegen van de splitsingsstukken had kunnen zien dat deze ruimte geen onderdeel was van een door hem gekocht appartementsrecht. [naam gedaagde] heeft ook niet gesteld dat uit een koopovereenkomst het tegendeel volgt. Als er in 2005 al een verjaringstermijn is gaan lopen, is dit een termijn van twintig jaar en die is niet verstreken.



4.9.


          [naam eiseres] acht het gebruik van de ruimte boven de goederenlift door [naam gedaagde] onder meer in strijd met artikel 9 lid 2 en artikel 11 van de splitsingsakte.
Artikel 9 lid 2 van de splitsingsakte verbiedt het zonder toestemming van [naam eiseres] aanbrengen van veranderingen in gemeenschappelijke delen of zaken. [naam gedaagde] wijst er terecht op dat hij deze bepaling niet kan hebben overtreden, omdat de betreffende wijzigingen in 1997 zijn aangebracht. De splitsingsakte was er toen nog niet, evenmin als de in artikel 9 lid 2 van deze akte bedoelde VvE. Anders dan [naam eiseres] kennelijk meent, is het aanbrengen van een verandering in de zin van artikel 9 lid 2 van de splitsingsakte een eenmalige en geen voortdurende handeling. [naam gedaagde] is dan ook niet alsnog in strijd met deze bepaling gaan handelen nadat hij eigenaar werd. Dit betekent dat [naam eiseres] in dit verband geen boete kon opleggen aan [naam gedaagde] . In zoverre zal vordering 7 van [naam eiseres] worden afgewezen en vordering 9 van [naam gedaagde] worden toegewezen.




4.10.

Artikel 11 van de splitsingsakte verbiedt inbreuken op het recht van de andere eigenaren op medegebruik van gemeenschappelijke delen en zaken. Door het exclusieve gebruik van de ruimte boven de goederenlift maakt [naam gedaagde] inbreuk op dit recht. Anders dan bij artikel 9 lid 2 betreft het hier een doorlopende inbreuk. Het staat het bestuur van [naam eiseres] in beginsel vrij om daartegen op te treden. [naam eiseres] hoeft daarvoor geen bijzonder belang te stellen, laat staan dat dit belang zwaarder moet wegen dan de belangen van [naam gedaagde] . De bevoegdheid van [naam eiseres] om handhavend op te treden is echter niet onbegrensd. Zij mag geen misbruik van recht maken (artikel 3:13 BW) en dient jegens [naam gedaagde] te handelen in overeenstemming met wat de redelijkheid en billijkheid vorderen (artikel 2:8 BW). 
De inbreuk op het recht op medegebruik is in zoverre niet ernstig dat er, zoals [naam eiseres] ter zitting ook heeft bevestigd, geen andere eigenaren zijn die deze ruimte kunnen of willen gebruiken. Dat neemt niet weg dat [naam eiseres] een redelijk belang heeft om op te treden tegen het gebruik door [naam gedaagde] , alleen al omdat dit gebruik betrekkelijk recent tot een lekkage en daarmee tot hinder voor de andere eigenaren heeft geleid. Het argument van [naam gedaagde] dat lekkages nu eenmaal kunnen voorkomen en dat hij zelf ook wel eens last heeft gehad van lekkage vanuit een ander appartement kan hem niet baten. Een lekkage vanuit een privégedeelte kan inderdaad voorkomen, maar de lekkage vanuit de ruimte boven de goederenlift was niet opgetreden als [naam gedaagde] artikel 11 van de splitsingsakte niet was blijven overtreden. Dat vordering 1a van [naam eiseres] volgens [naam gedaagde] onbegrijpelijk is en alleen maar tot meer overlast voor de andere eigenaren zal leiden, volgt de rechtbank niet. Het is de verantwoordelijkheid van [naam gedaagde] om geen inbreuk te maken op de splitsingsakte en deze inbreuk ongedaan te maken zonder (anderszins) in strijd met de splitsingsstukken te handelen of hinder te veroorzaken. Vordering 1a van [naam eiseres] zal in zoverre worden toegewezen en het tweede onderdeel van vordering 2 van [naam gedaagde] zal worden afgewezen. 
Op de termijn waarop [naam gedaagde] deze inbreuk ongedaan moet maken en op vordering 2 van [naam eiseres] komt de rechtbank terug in 4.45 en 4.46.




samenvoegen berging [bergingnummer 1] , [bergingnummer 2] en [bergingnummer 3] en in gebruik nemen deel gemeenschappelijke gang




4.11.
Vordering 1b, 2 en 7 van [naam eiseres] en vordering 3, 4, 5c en 9 van [naam gedaagde] hebben betrekking of mede betrekking op dit onderwerp.



4.12.
Tussen partijen staat vast dat [naam gedaagde] in 2008 berging [bergingnummer 1] en [bergingnummer 3] heeft samengevoegd tot één ruimte, mede door een deel van de gemeenschappelijke gang tussen deze bergingen in gebruik te nemen en bij deze ruimte te trekken. [naam gedaagde] stelt dit destijds in overleg met de verhuurder te hebben gedaan. Berging [bergingnummer 1] en [bergingnummer 2] heeft [naam gedaagde] naar eigen zeggen ook in 2008 of mogelijk iets eerder bij elkaar getrokken.



4.13.
Het beroep van [naam gedaagde] op verjaring wat betreft de ingebruikneming van een deel van de gemeenschappelijke gang slaagt niet omdat geen sprake is van bezit te goeder trouw en de verjaringstermijn van twintig jaar niet is verstreken (vergelijk 4.8).



4.14.
De argumenten van [naam gedaagde] dat hij bij het in gebruik nemen van een deel van de gang heeft gehandeld in overleg met de verhuurder, dat hij mocht aannemen dat toestemming van de vergadering van [naam eiseres] niet nodig was en dat die toestemming was verleend als zij was gevraagd, kunnen hem niet baten. Overleg met de verhuurder ontslaat [naam gedaagde] niet van zijn verplichtingen op grond van de splitsingsakte, waaronder het vragen van toestemming aan de vergadering van [naam eiseres] voor het in gebruik nemen van een deel van de gemeenschappelijke gang in de kelder. Er is geen rechtsgrond om uit te gaan van fictief verleende toestemming. Zoals [naam eiseres] terecht opmerkt, zou het volgen van deze redenering van [naam gedaagde] betekenen dat de minderheid in de vergadering van [naam eiseres] het recht wordt ontnomen om haar standpunt naar voren te brengen en eventueel op te komen tegen een besluit waar zij het niet mee eens is. [naam gedaagde] kan niet op die manier profiteren van het niet naleven van zijn verplichtingen op grond van de splitsingsakte. Hierop strandt het gedeelte van vordering 5c van [naam gedaagde] dat betrekking heeft op de gemeenschappelijke gang in de kelder.



4.15.


          [naam eiseres] acht het in gebruik nemen van een deel van de gemeenschappelijke gang in de kelder in strijd met artikel 9 lid 2 en artikel 11 van de splitsingsakte.
Artikel 9 lid 2 van de splitsingsakte verbiedt het zonder toestemming van [naam eiseres] aanbrengen van veranderingen in gemeenschappelijke delen of zaken. [naam gedaagde] heeft deze bepaling overtreden door een deel van de gemeenschappelijke gang bij zijn bergingen te trekken. 
Artikel 11 van de splitsingsakte verbiedt inbreuken op het recht van de andere eigenaren op medegebruik van gemeenschappelijke delen en zaken. Ook deze bepaling heeft [naam gedaagde] overtreden. [naam gedaagde] betoogt dat deze inbreuk niet ernstig is; het gaat om hoogstens drie vierkante meter en de andere eigenaren gebruikten dit deel van de gang niet. Het gaat immers om het einde van de gang en de bergingen aan weerzijden zijn eigendom van [naam gedaagde] . Dit kan zo zijn, maar dat betekent nog niet dat [naam eiseres] erin moet berusten dat [naam gedaagde] zonder de daarvoor vereiste toestemming een deel van de gemeenschappelijke gang in bezit heeft genomen. [naam eiseres] maakt geen misbruik van recht en handelt evenmin in strijd met de redelijkheid en billijkheid door ontruiming van dit deel van de gang en herstel in de oorspronkelijke toestand te vorderen. Vordering 1b van [naam eiseres] zal in zoverre worden toegewezen en vordering 3 van [naam gedaagde] zal worden afgewezen, evenals het hierop betrekkende gedeelte van vordering 4 van [naam gedaagde] . Het valt immers niet vol te houden dat het annexeren van een deel van een gemeenschappelijke gang geen gevolgen heeft voor de goederenrechtelijke situatie, zoals [naam gedaagde] in het kader van vordering 4 stelt.
Op de termijn waarop [naam gedaagde] deze inbreuk ongedaan moet maken en op vordering 2 van [naam eiseres] komt de rechtbank terug in 4.45 en 4.46.




4.16.

        [naam eiseres] vordert ook dat [naam gedaagde] de doorbraak tussen berging [bergingnummer 1] en [bergingnummer 2] ongedaan maakt. [naam eiseres] heeft dit onderdeel van vordering 1b niet toegelicht. Dat had wel van haar verwacht mogen worden, omdat het om twee bergingen in eigendom van [naam gedaagde] gaat en hij heeft betwist dat deze doorbraak de goederenrechtelijke situatie verandert of inbreuk maakt op de rechten van de andere eigenaren. In zoverre zal vordering 1b van [naam eiseres] worden afgewezen.



4.17.
De rechtbank volgt [naam gedaagde] in zijn standpunt dat [naam eiseres] in strijd met de redelijkheid en billijkheid heeft gehandeld door hem te beboeten voor de in 4.15 vastgestelde overtreding van artikel 9 lid 2 van de splitsingsakte. Het gaat om een overtreding uit 2008 die pas beboetbaar werd nadat de vergadering van [naam eiseres] tien jaar later een boetereglement had vastgesteld. Dit reglement is vastgesteld in het kader van het agendapunt “Handhaving splitsingsakte”, dat ook het verlenen van een procesmachtiging aan het bestuur van [naam eiseres] omvatte (zie 2.9). Gelet op deze wijze van agendering heeft het er alle schijn van dat het boetereglement vooral, zo niet uitsluitend is vastgesteld om het bestuur van [naam eiseres] in staat te stellen overtredingen van de splitsingsakte door [naam gedaagde] alsnog te beboeten. Hier komt nog bij dat pas in 2017 voor het eerst kenbaar is geprotesteerd tegen de handelwijze van [naam gedaagde] in 2008. Dit alles betekent niet dat [naam eiseres] het recht heeft verwerkt om herstel in de oude toestand te vorderen, wel dat zij handelt in strijd met wat de redelijkheid en billijkheid vorderen door een overtreding uit 2008 waartegen in 2017 voor het eerst is geprotesteerd in 2018 te beboeten op basis van een tien jaar na de overtreding schijnbaar specifiek met het oog op beboeting van [naam gedaagde] vastgesteld reglement. In zoverre zal vordering 7 van [naam eiseres] worden afgewezen en vordering 9 van [naam gedaagde] worden toegewezen. 



de doorbraak tussen [adres 1] en [adres 3]




4.18.
Vordering 1c, 2 en 7 van [naam eiseres] en vordering 4, 5c en 9 van [naam gedaagde] hebben betrekking of mede betrekking op dit onderwerp.



4.19.

Tussen partijen staat vast dat [naam gedaagde] deze doorbraak in 2008 heeft gerealiseerd. Hij stelt dit destijds in overleg met de verhuurder te hebben gedaan.

          [naam eiseres] stelt en [naam gedaagde] betwist niet dat (a) de muur tussen de betreffende appartementsrechten tot de gemeenschappelijke delen behoort en (b) [adres 3] niet behoort tot appartementsrecht [nummer 1], maar appartementsrecht [nummer 12] in de hoofdsplitsing is.




4.20.
De argumenten van [naam gedaagde] dat hij bij het realiseren van deze doorbraak heeft gehandeld in overleg met de verhuurder, dat hij aannam dat toestemming van de vergadering van [naam eiseres] niet nodig was en dat die toestemming was verleend als zij was gevraagd, kunnen hem niet baten (zie 4.14).



4.21.


          [naam eiseres] acht de doorbraak in strijd met artikel 9 lid 2 en artikel 14 van de splitsingsakte.
Artikel 9 lid 2 van de splitsingsakte verbiedt het zonder toestemming van de vergadering van [naam eiseres] aanbrengen van veranderingen in gemeenschappelijke delen of zaken. [naam gedaagde] heeft deze bepaling overtreden door het realiseren van de doorbraak. Zoals [naam gedaagde] ook onderkent, doet zijn stelling dat de doorbraak de goederenrechtelijke situatie niet verandert als zodanig niet af aan deze overtreding. Ook afgezien daarvan is deze stelling onvoldoende onderbouwd. [naam gedaagde] licht namelijk niet toe waarom het realiseren van een doorbraak tussen twee appartementen die niet tot dezelfde ondersplitsing behoren geen gevolgen zou hebben voor de goederenrechtelijke situatie. Hierop stranden de onderdelen van vordering 4 en 5c van [naam gedaagde] die betrekking hebben op deze doorbraak.
Artikel 14 van de splitsingsakte verbiedt het zonder toestemming van de vergadering van [naam eiseres] en de vergadering van [naam eiseres] van de hoofdsplitsing wijzigen van het architectonisch uiterlijk of de constructie van het gebouw. [naam gedaagde] merkt hierover op dat andere eigenaars de muur in het gebouw niet kunnen zien en dus ook geen belang hebben bij het behoud ervan. Geen van beide stellingen houdt een gemotiveerde betwisting in van het standpunt van [naam eiseres] dat de doorbraak een wijziging inhoudt van het architectonisch uiterlijk van het gebouw. Van een dergelijke wijziging is gelet op de tekst van de splitsingsakte niet pas sprake als derden deze wijziging kunnen waarnemen zonder de tandartspraktijk te betreden.




4.22.

Het is duidelijk dat het belang van [naam gedaagde] bij het behoud van de doorbraak voor de uitoefening van zijn tandartspraktijk aanzienlijk is. Met dat belang moet [naam eiseres] rekening houden. Daar staat tegenover dat [naam eiseres] in beginsel mag optreden tegen inbreuken op de splitsingsakte. Ondanks het zwaarwegende belang van [naam gedaagde] maakt [naam eiseres] geen misbruik van recht en handelt zij evenmin in strijd met de redelijkheid en billijkheid door het ongedaan maken van de doorbraak en herstel in de oorspronkelijke toestand te vorderen. [naam eiseres] wijst er terecht op dat de doorbraak leidt tot een uitbreiding van de tandartspraktijk met een ruimte die niet behoort tot de ondersplitsing, zodat meer mensen (zowel bezoekers als personeel) gebruik zijn gaan maken van het smalle trappenhuis. Daarbij komt dat [naam gedaagde] [naam eiseres] voor een voldongen feit heeft gesteld door de doorbraak te realiseren zonder de daarvoor vereiste toestemming van de vergadering van [naam eiseres] (en de vergadering van [naam eiseres] van de hoofdsplitsing) of een andere vorm van overleg vooraf met de vergadering van [naam eiseres] . Vordering 1c van [naam eiseres] is dan ook in zoverre toewijsbaar. 
Op de termijn waarop [naam gedaagde] deze inbreuk ongedaan moet maken en op vordering 2 van [naam eiseres] komt de rechtbank terug in 4.45 en 4.46.




4.23.
De rechtbank volgt [naam gedaagde] in zijn standpunt dat [naam eiseres] in strijd met de redelijkheid en billijkheid heeft gehandeld door hem te beboeten voor deze overtreding van artikel 9 lid 2 van de splitsingsakte. Hoewel de doorbraak voor de andere eigenaars minder gemakkelijk zichtbaar is dan het in gebruik nemen van een deel van de gemeenschappelijke gang in de kelder, zijn de andere in 4.17 vermelde feiten en omstandigheden ook van toepassing op deze doorbraak, zodat er voldoende reden is om over deze boete hetzelfde te oordelen als over de in 4.17 beoordeelde boete. In zoverre zal vordering 7 van [naam eiseres] worden afgewezen en vordering 9 van [naam gedaagde] worden toegewezen.



de doorbraak tussen [adres 2] en [adres 1]




4.24.
Vordering 1d, 2 en 7 van [naam eiseres] en vordering 1a, 4, 5c en 9 van [naam gedaagde] hebben betrekking of mede betrekking op dit onderwerp.



4.25.
Tussen partijen staat vast dat deze doorbraak tijdens de verbouwing in 1997 is gerealiseerd. Dit volgt echter niet uit de splitsingsstukken. Dat is volgens [naam gedaagde] een omissie en hij vordert in dit verband een verklaring voor recht (vordering 1a van [naam gedaagde] ). Deze vordering wordt afgewezen op de in 4.5 vermelde gronden.



4.26.

        [naam eiseres] vordert het ongedaan maken van deze doorbraak (vordering 1d van [naam eiseres] ), [naam gedaagde] verzet zich daartegen (vordering 4 en 5c van [naam gedaagde] ).



4.27.


          [naam eiseres] acht de doorbraak in strijd met artikel 9 lid 2 en artikel 14 van de splitsingsakte. Haar beroep op artikel 9 lid 2 van de splitsingsakte slaagt niet (vergelijk 4.9). Hetzelfde geldt voor haar beroep op artikel 14 van de akte, omdat ook deze bepaling ziet op een eenmalige en geen doorlopende handeling. [naam gedaagde] kan in 1997 geen bepalingen overtreden die in 2004 zijn vastgesteld, laat staan dat hij voor in 1997 verrichte handelingen kan worden beboet op basis van een in 2018 vastgesteld reglement (vergelijk 4.17). Ook op dit punt zal vordering 7 van [naam eiseres] worden afgewezen en vordering 9 van [naam gedaagde] worden toegewezen. 
Gelet hierop en omdat is gesteld noch gebleken dat het realiseren van deze doorbraak anderszins in strijd is met de splitsingsakte, is vordering 5c van [naam gedaagde] toewijsbaar wat betreft deze doorbraak.




4.28.
Vordering 1d van [naam eiseres] zal worden afgewezen. De betreffende doorbraak is niet in strijd met de splitsingsakte (zie 4.27) en het is in strijd met wat de redelijkheid en billijkheid vorderen om 24 jaar na het realiseren van deze doorbraak, uitsluitend op basis van de splitsingstekening uit 2004, te vorderen dat de doorbraak ongedaan wordt gemaakt. Vordering 4 van [naam gedaagde] behoeft in zoverre geen bespreking, evenmin als zijn beroep op verjaring.



de buitengevel van het gebouw bij het parkeerterrein (verlichting met bijbehorende leidingen, (naam)borden, oplaadpunt voor elektrische auto’s en kast), camera’s, tagsystemen, watermeter met leidingen, kast techniekwerk en (licht)reclames




4.29.
Hierop hebben vordering 1e tot en met 1j en 7 van [naam eiseres] en vordering 5a en 9 van [naam gedaagde] betrekking of mede betrekking.



4.30.
Een deel van deze veranderingen is aangebracht voordat de splitsingsstukken zijn opgesteld. Het aanbrengen van deze veranderingen is een eenmalige en geen doorlopende handeling, zodat [naam gedaagde] daarmee niet in strijd kan hebben gehandeld met de splitsingsakte en geen boetes kan hebben verbeurd. Een grondslag voor de vordering van [naam eiseres] tot het ongedaan maken van deze veranderingen en voor het opleggen van boetes voor het aanbrengen van deze veranderingen ontbreekt dan ook (vergelijk 4.27). In zoverre zal vordering 7 van [naam eiseres] worden afgewezen en vordering 9 van [naam gedaagde] worden toegewezen. 



4.31.
Een ander deel van deze veranderingen is aangebracht nadat de splitsingsstukken zijn opgesteld, in veel gevallen in of rond 2008. [naam eiseres] stelt zich in de meeste gevallen terecht op het standpunt dat het aanbrengen van deze veranderingen in strijd is artikel 9 lid 2 van de splitsingsakte. Daar stelt [naam gedaagde] terecht tegenover dat deze veranderingen niet ingrijpend zijn. Het gaat bovendien om veranderingen die voor eenieder steeds zichtbaar zijn geweest en waartegen [naam eiseres] een groot aantal jaren niet heeft geprotesteerd. Ter zitting heeft [naam eiseres] desgevraagd verklaard dat zij er bewust voor heeft gekozen om ongedaanmaking van iedere (vermeende) inbreuk op de splitsingsakte te vorderen en in dit verband geen nadere afweging te maken. Met [naam gedaagde] is de rechtbank van oordeel dat het instellen van de vorderingen van [naam eiseres] tot het ongedaan maken van deze veranderingen in strijd komt met de redelijkheid en billijkheid. Het betreft veranderingen van ondergeschikte aard die jaren geleden zijn doorgevoerd, voor iedereen zichtbaar waren en waartegen [naam eiseres] een groot aantal jaren niet heeft geprotesteerd, om vervolgens tegen iedere verandering te willen optreden ongeacht de aard en ernst daarvan. Dit wordt niet anders voor zover [naam eiseres] zich terecht op het standpunt stelt dat sommige zaken op enig moment zijn vervangen of verplaatst. Daardoor wordt de inbreuk op de splitsingsakte niet ernstiger, kenbaarder of ‘nieuwer’ dan zij was.



4.32.
Het alsnog beboeten van de na 23 juli 2004 aangebrachte veranderingen is eveneens in strijd met wat de redelijkheid en billijkheid vorderen (vergelijk 4.17). In zoverre wordt vordering 7 van [naam eiseres] afgewezen en vordering 9 van [naam gedaagde] toegewezen.



4.33.

Vordering 1e tot en met 1j van [naam eiseres] zullen worden afgewezen en vordering 5a van [naam gedaagde] zal worden toegewezen, behalve de zinsnede “wijzigingen van ondergeschikte aard zoals”. Het is niet mogelijk om op voorhand vast te stellen wanneer een wijziging van ondergeschikte aard is. Dit onderdeel van de gevorderde verklaring voor recht is dan ook onvoldoende bepaalbaar. 
Wat partijen in dit verband verder hebben aangevoerd, zoals het beroep van [naam gedaagde] op verjaring en zijn argument dat bepaalde zaken waarvan [naam eiseres] verwijdering vordert niet tot de ondersplitsing behoren, hoeft niet besproken te worden.




het gebruik van appartementsrechten met bestemming woning of berging ten behoeve van de tandartspraktijk




4.34.
Vordering 4 tot en met 7 van [naam eiseres] en vordering 5b, 6 en 8 van [naam gedaagde] hebben betrekking of mede betrekking op deze onderwerpen. De rechtbank zal eerst in meer algemene zin op deze onderwerpen ingaan en vervolgens beoordelen wat dit betekent voor de verschillende vorderingen.



4.35.
In de splitsingsakte is vastgelegd welke bestemming de verschillende appartementsrechten hebben en (dus) ook hoe deze appartementsrechten gebruikt moeten worden. Uit een oogpunt van rechtszekerheid en ter voorkoming van onrechtmatige hinder zijn de eigenaars verplicht hun appartementsrecht(en) te gebruiken in overeenstemming met de omschrijving in de splitsingsakte (zie artikel 17 lid 4 van de splitsingsakte) en kunnen zij er aanspraak op maken dat de andere eigenaars dat ook doen. [naam eiseres] is in beginsel bevoegd op te treden tegen gebruik van een appartementsrecht in strijd met de omschrijving in de splitsingsakte, waarbij zij dient te handelen in overeenstemming met wat de redelijkheid en billijkheid vorderen en geen misbruik van recht mag maken (vergelijk 4.10).



4.36.
Artikel 17 lid 4 van de splitsingsakte bepaalt de bestemming van de appartementsrechten en bevat onder meer de begrippen woning, werkruimte, praktijkruimte en berging. Deze begrippen moeten worden uitgelegd naar gangbaar spraakgebruik. Een woning is bedoeld om in te wonen, een werkruimte en een praktijkruimte zijn bestemd om in te werken of een praktijk te voeren en een berging is bedoeld om zaken in op te bergen. Het kan voorkomen dat in een berging een wasmachine wordt geplaatst en gebruikt. Als echter de was ook in de berging wordt gedroogd en gestreken en de berging bovendien wordt gebruikt voor het omkleden van personeel, zeker als dat stelselmatig gebeurt, is geen sprake meer van gebruik als berging, maar van gebruik als onderdeel van (in dit geval) een praktijkruimte. Dit behoeft naar het oordeel van de rechtbank geen verdere toelichting. Hieruit volgt dat vordering 4 en 5 van [naam eiseres] toewijsbaar zijn en dat vordering 6 van [naam gedaagde] moet worden afgewezen. De rechtbank zal vordering 4 van [naam eiseres] toewijzen tot en met het woord “valt”, omdat wat daarop volgt zo evident is dat toewijzing daarvan geen toegevoegde waarde heeft, althans [naam eiseres] heeft daar onvoldoende belang bij.



4.37.

        [naam gedaagde] stelt dat hij de ruimte aan [adres 5] in de jaren negentig al huurde als onderdeel van de tandartspraktijk. Na de verbouwing van het gebouw in 1997 heeft echter een ruil plaatsgevonden, waarna [naam gedaagde] deze ruimte niet meer heeft gehuurd tot hij deze in 2005 kocht. Onder deze omstandigheden had het op de weg van [naam gedaagde] gelegen om bij aankoop van dit appartementsrecht in 2005 de splitsingsstukken te bestuderen en contact op te nemen met [naam eiseres] als hij meende dat de splitsingsstukken onjuist waren of als hij dit appartementsrecht wilde gaan gebruiken als onderdeel van de tandartspraktijk (vergelijk 4.5). De rechtsvordering van [naam eiseres] is niet verjaard (vergelijk 4.8) en er is geen reden om uit te gaan van fictieve toestemming van de vergadering van [naam eiseres] voor het gebruik van dit appartementsrecht als onderdeel van de tandartspraktijk (vergelijk 4.14). Voor zover het gemeentelijke bestemmingsplan gedeeltelijk gebruik als praktijkruimte toestaat, doet dat niet af aan de duidelijke vermelding in artikel 17 lid 4 van de splitsingsakte. Vordering 5b en 8 van [naam gedaagde] zijn dan ook niet toewijsbaar.



4.38.

Het is duidelijk dat het belang van [naam gedaagde] bij het gebruik van [adres 5] voor de uitoefening van zijn tandartspraktijk aanzienlijk is. Met dat belang moet [naam eiseres] rekening houden. Daar staat tegenover dat [naam eiseres] in beginsel mag optreden tegen inbreuken op de splitsingsakte. Ondanks het zwaarwegende belang van [naam gedaagde] maakt [naam eiseres] geen misbruik van recht en handelt zij evenmin in strijd met de redelijkheid en billijkheid door het ongedaan maken van de doorbraak en herstel in de oorspronkelijke toestand te vorderen. [naam eiseres] wijst er terecht op dat het gebruik van een appartementsrecht met bestemming wonen als onderdeel van een tandartspraktijk een onmiskenbare, ernstige en doorlopende overtreding is van artikel 17 lid 4 van de splitsingsakte. Daarbij komt dat [naam gedaagde] [naam eiseres] voor een voldongen feit heeft gesteld door dit gebruik te realiseren zonder de daarvoor vereiste toestemming van de vergadering van [naam eiseres] of een andere vorm van overleg vooraf met de vergadering van [naam eiseres] . 
Vordering 6a van [naam eiseres] is toewijsbaar tot en met het woord “voeren”. Het gedeelte daarna is door de formulering “alle gedragingen” te algemeen en daarom niet toewijsbaar, met uitzondering van de vordering om een termijn te stellen waarop het verbod ingaat. Op deze termijn en op vordering 2 van [naam eiseres] komt de rechtbank terug in 4.45 en 4.46.




4.39.


          [naam gedaagde] heeft berging [bergingnummer 1] , [bergingnummer 2] en [bergingnummer 3] in of rond 2008 met elkaar verbonden, ook door een deel van de gang in de kelder daarbij te trekken, en is deze ruimte vervolgens onder meer gaan gebruiken als was-, strijk- en kleedruimte. Dat gebruik is in strijd met de bestemming berging (zie 4.36). Vordering 6b van [naam eiseres] is toewijsbaar tot en met het woord “voeren” op dezelfde gronden als vordering 6a (zie 4.38). 
Op de termijn waarop [naam gedaagde] deze inbreuk moet beëindigen en op vordering 2 van [naam eiseres] komt de rechtbank terug in 4.45 en 4.46.




4.40.
De aan [naam gedaagde] opgelegde boetes wegens het gebruik van appartementsrechten in strijd met de bestemming zijn in strijd met wat de redelijkheid en billijkheid vorderen. Weliswaar is sprake van ernstige en doorlopende inbreuken op artikel 17 lid 4 van de splitsingsakte, maar deze inbreuken dateren uit 2005 en 2008 en daartegen is jarenlang niet opgetreden. De in 4.17 gemaakte afweging over de desbetreffende beboeting is voldoende toepasbaar op de boetes wegens handelen in strijd met artikel 17 lid 4 van de splitsingsakte om hier tot dezelfde conclusie te komen. Ook op dit punt zal vordering 7 van [naam eiseres] worden afgewezen en vordering 9 van [naam gedaagde] worden toegewezen. 



4.41.
Nu geen enkele door [naam eiseres] opgelegde boete rechtmatig is, wordt vordering 7 van [naam eiseres] afgewezen en wordt vordering 9 van [naam gedaagde] toegewezen tot en met het woord “verschuldigd”, met uitzondering van “en/of nieuwe”. Het opleggen van een dwangsom aan [naam eiseres] om te voorkomen dat zij de aan [naam gedaagde] opgelegde boetes gaat incasseren, acht de rechtbank overbodig. Aangenomen mag worden dat [naam eiseres] door de rechtbank onrechtmatig geoordeelde boetes niet probeert te incasseren. In zoverre wordt vordering 9 van [naam gedaagde] afgewezen. Het gedeelte van vordering 9 van [naam gedaagde] dat neerkomt op een verbod op het opleggen van nieuwe boetes zal worden afgewezen. Er is geen grondslag om [naam eiseres] op voorhand en in algemene zin te verbieden [naam gedaagde] te beboeten. Het opleggen van een dwangsom aan [naam eiseres] is in zoverre niet aan de orde.



het gebruik van het terras




4.42.
Vordering 8 van [naam eiseres] en vordering 7 van [naam gedaagde] gaan over dit onderwerp.



4.43.

Uit artikel 13 lid 6 van de splitsingsakte volgt dat de eigenaars van appartementsrecht [nummers 2] de gemeenschappelijke buitenruimte die grenst aan hun privégedeelten mogen inrichten als terras. [naam gedaagde] is eigenaar van appartementsrecht [nummer 14], [nummer 9] en [nummer 10] en was ten tijde van de zitting in onderhandeling over de aankoop van het toen niet in gebruik zijnde appartementsrecht [nummer 11] .

          [naam eiseres] stelt dat het begrip terras impliceert dat de buitenruimte alleen mag worden gebruikt als tuin, om in te zitten, en niet als looproute. Het is op zich niet vreemd om het begrip terras te associëren met een zitplaats, maar [naam gedaagde] wijst er terecht op dat dit begrip meer omvat. Zo omschrijft de op het internet raadpleegbare versie van Van Dale het begrip terras als “1 stuk grond, hoger gelegen dan het omliggende terrein, bv. ingericht als zitplaats; 2 deel van het trottoir voor een café, waar je kunt zitten”. Er kan dus op een terras worden gezeten, maar dat is niet noodzakelijk om te kunnen spreken van een terras. Ook als het terras wordt ingericht als zitplaats, zal er op, van en naar het terras gelopen mogen worden. Hieruit volgt dat de tekst van de splitsingsakte niet in de weg staat aan het gebruik dat [naam gedaagde] van het terras maakt. Niet als looproute en zeker niet als plek waar zijn medewerkers volgens [naam eiseres] met enige regelmaat samenkomen, bijvoorbeeld voor een borrel.
Vordering 8 van [naam eiseres] zal dan ook worden afgewezen en vordering 7 van [naam gedaagde] zal worden toegewezen.




Afsluitend





het vervolg




4.44.
Gelet op het voorgaande kan [naam eiseres] er aanspraak op maken dat [naam gedaagde] :


de in de ruimte boven de goederenlift geplaatste technische installaties en overige zaken verwijdert en verwijderd houdt en deze ruimte afsluit en afgesloten houdt;


de gemeenschappelijke gang tussen berging [bergingnummer 1] en [bergingnummer 3] vrijgeeft en vrijhoudt en de scheidingswanden tussen deze bergingen en de gemeenschappelijke gang terugplaatst;


de doorbraak tussen appartementsrecht [nummer 10] en appartementsrecht [nummer 12] in de hoofdsplitsing blijvend ongedaan maakt;


e woning aan [adres 5] niet meer gebruikt als (onderdeel van) een tandartspraktijk of bedrijfsruimte;


berging [bergingnummer 1] , [bergingnummer 2] en [bergingnummer 3] niet meer gebruikt als (onderdeel van) een tandartspraktijk of bedrijfsruimte.





4.45.

De eerste drie zaken moet [naam gedaagde] volgens [naam eiseres] binnen drie maanden na het vonnis realiseren en de laatste twee zaken binnen vier weken na het vonnis. De rechtbank acht deze termijnen onredelijk kort, alleen al omdat het zeer de vraag is of op zo korte termijn een geschikte aannemer kan worden gevonden die de noodzakelijke werkzaamheden snel kan uitvoeren. Een duidelijk langere termijn biedt partijen bovendien de mogelijkheid om zich nader te beraden op de situatie en daarover met elkaar in overleg te treden, al dan niet onder begeleiding van een derde. Het komt de rechtbank voor dat partijen meer zijn gebaat bij een oplossing in goed overleg dan bij het voortzetten van hun conflict, dat al veel tijd, geld en negatieve energie heeft gekost en bij voortzetting ook in de toekomst zal kosten. Voor vruchtbaar overleg is bevorderlijk dat partijen zich constructiever opstellen dan nu het geval is. Van [naam eiseres] mag worden verwacht dat zij eventuele verzoeken en voorstellen van [naam gedaagde] om de situatie te regelen op een redelijke manier beoordeelt en niet van iedere mug een olifant maakt. Van [naam gedaagde] mag worden verwacht dat hij zijn verplichtingen op grond van de splitsingsstukken serieuzer neemt en zich minder neerbuigend opstelt tegenover het bestuur van [naam eiseres] dan hij ter zitting deed. Het is en blijft uiteraard aan partijen zelf om te bepalen hoe zij verder willen gaan. De rechtbank ziet aanleiding [naam gedaagde] een lange termijn te stellen om aan de veroordelingen te voldoen, zodat partijen voldoende gelegenheid hebben om alsnog in overleg tot een oplossing komen. Een lange termijn doet ook recht aan de belangen van [naam gedaagde] en het feit dat [naam eiseres] jarenlang niet is opgetreden tegen de inbreuken op de splitsingsakte. De rechtbank bepaalt de termijn waarbinnen [naam gedaagde] aan de veroordelingen moet voldoen op één jaar na dit vonnis.
De rechtbank zal de betreffende veroordelingen uitvoerbaar bij voorraad verklaren en aan [naam gedaagde] dwangsommen opleggen. De gevorderde dwangsommen acht de rechtbank onredelijk hoog en zullen worden gematigd en gemaximeerd zoals in de beslissing te vermelden.




4.46.
Het ligt in de rede dat [naam gedaagde] een plan van aanpak voorlegt aan [naam eiseres] . Vordering 2 van [naam eiseres] zal in zoverre worden toegewezen, zij het op een langere termijn dan gevorderd. De rechtbank ziet geen grond om [naam gedaagde] te verplichten een “erkende aannemer” in te schakelen of het plan aan goedkeuring door het bestuur van [naam eiseres] te onderwerpen; het is in beginsel aan [naam gedaagde] om te bepalen hoe hij aan de veroordelingen wil voldoen, zij het in overleg met [naam eiseres] en met inachtneming van de splitsingsstukken en dit vonnis. In verband hiermee ziet de rechtbank geen aanleiding tot het opleggen van een dwangsom in het kader van vordering 2 van [naam eiseres] .



kosten




4.47.
Beide partijen zijn over en weer op meerdere punten in het ongelijk gesteld. De rechtbank ziet hierin aanleiding de proceskosten te compenseren (artikel 237 Rv). Dit betekent dat beide partijen hun eigen kosten dragen.







5. De beslissing
De rechtbank



in conventie




5.1.
veroordeelt [naam gedaagde] om uiterlijk op 2 maart 2023:
a. a)	de in de ruimte boven de goederenlift geplaatste technische installaties en overige zaken te verwijderen en verwijderd te houden en deze ruimte af te sluiten en afgesloten te houden;
b)	de gemeenschappelijke gang tussen berging [bergingnummer 1] en [bergingnummer 3] vrij te geven en vrij te houden en de scheidingswanden tussen deze bergingen en de gemeenschappelijke gang terug te plaatsen;
c)	de doorbraak tussen appartementsrecht [nummer 10] en appartemensrecht [nummer 12] in de hoofdsplitsing blijvend ongedaan te maken;
d)	de woning aan [adres 5] niet meer te gebruiken als (onderdeel van) een tandartspraktijk of bedrijfsruimte;
e)	berging [bergingnummer 1] , [bergingnummer 2] en [bergingnummer 3] niet meer te gebruiken als (onderdeel van) een tandartspraktijk of bedrijfsruimte;
op straffe van een dwangsom van € 1.000,- per dag of gedeelte van een dag voor iedere veroordeling die [naam gedaagde] niet nakomt (dus in totaal maximaal € 5.000,- per dag), tot een maximum van in totaal € 500.000,-;



5.2.
veroordeelt [naam gedaagde] om uiterlijk op 2 september 2022 een plan van aanpak voor de te verrichten werkzaamheden voor te leggen aan het bestuur van [naam eiseres] ;



5.3.
verklaart voor recht dat de loze ruimte bij de goederenlift op de begane grond tot de gemeenschappelijke gedeelten behoort;



5.4.
verklaart voor recht dat onder het begrip “woning met berging” uit artikel 17 lid 4 van de splitsingsakte geen gebruik als tandartsenpraktijk valt;



5.5.
verklaart voor recht dat onder het begrip “berging” uit artikel 17 lid 4 van de splitsingsakte geen gebruik als kleed-, was- en/of strijkruimte valt;



5.6.
verklaart 5.1 en 5.2 van dit vonnis uitvoerbaar bij voorraad;



in reconventie





5.7.
verklaart voor recht dat [eiser] voor het aan de buitengevels van het gebouw aanbrengen van verlichting met bijbehorende leidingen, de (naam)borden, het oplaadpunt voor de elektrische auto’s, de kast, de camera’s, de tagsystemen, de watermeter met bijbehorende leidingen, de kast techniekwerk en de (licht)reclames en voor de doorbraak tussen [adres 2] en [adres 1] geen toestemming (meer) nodig heeft van [verweerster] ;



5.8.
verklaart voor recht dat het dakterras mede gebruikt mag worden om te gaan van en naar de [adres 2] en [adres 1] en [adres 6] en [adres 5] door de eigenaren en de hunnen van appartement [nummers 2] ;



5.9.
verklaart voor recht dat [naam gedaagde] in verband met de in punt 211 van de dagvaarding genoemde zaken op grond van het boetereglement geen (bestaande) boetes is verschuldigd;



in conventie en in reconventie





5.10.
wijst het meer of anders gevorderde af;



5.11.
compenseert de kosten van het geding in die zin dat beide partijen hun eigen kosten dragen.



Dit vonnis is gewezen door mr. B. van Velzen, rechter, in aanwezigheid van mr. B. Meeuwisse-den Boer, griffier. Het vonnis is op 2 maart 2022 uitgesproken in het openbaar.



3194/3266/2294



",Rechtbank Rotterdam,2022-03-02,2022-03-07,C/10/614585 / HA ZA 21-208,Uitspraak,,,Civiel recht; Goederenrecht,Eerste aanleg - enkelvoudig,"
Appartementsrechten. Handelt eigenaar in strijd met splitsingsakte? Gedeeltelijke toewijzing vorderingen van zowel VvE als eigenaar. Boetes in strijd met redelijkheid en billijkheid. Lange termijn om aan het vonnis te voldoen.
","

Rechtspraak.nl

",Appartementsrechten. Handelt eigenaar in strijd met splitsingsakte? Gedeeltelijke toewijzing vorderingen van zowel VvE als eigenaar. Boetes in strijd met redelijkheid en billijkheid. Lange termijn om aan het vonnis te voldoen.
972,ECLI:NL:RBROT:2022:1664,"











vonnis
RECHTBANK ROTTERDAM


Team handel en haven



zaaknummer / rolnummer: C/10/632535 / KG ZA 22-75




Vonnis in kort geding van 3 maart 2022




in de zaak van





1. 
      [naam eiser 1],

wonende te [woonplaats eiser 1],
2.	[naam eiser 2],
wonende te [woonplaats eiser 2],
eisers,
advocaat: mr. Th.C. Visser,



tegen





          [naam gedaagde]
        ,
wonende te [woonplaats gedaagde],
gedaagde,
advocaat: mr. Z.H. van Dorth tot Medler.




Partijen zullen hierna [naam eiser 1] (eisers tezamen in mannelijk enkelvoud) en [naam gedaagde] genoemd worden.





1. De procedure

1.1.
Het verloop van de procedure blijkt uit:


de dagvaarding van 9 februari 2022 met producties;


de bij brief van 15 februari 2022 in het geding gebrachte producties aan de zijde van [naam gedaagde];


de bij brief van 16 februari 2022 in het geding gebrachte producties aan de zijde van [naam gedaagde];


de bij brief van 16 februari 2022 in het geding gebrachte producties aan de zijde van [naam eiser 1];


de mondelinge behandeling;


de pleitnota van [naam eiser 1];


de pleitnota van [naam gedaagde].





1.2.
Ten slotte is vonnis bepaald.





2. De feiten

2.1.


          [naam eiser 1] is eigenaar geweest van het appartementsrecht aan de [adres 1] en [adres 2]. Dat appartementsrecht (hierna: het appartementsrecht) bestaat uit 
twee delen, waarbij het gedeelte aan de [adres 2] (hierna: de huurwoning) met ingang van 15 maart 2014 is verhuurd aan [naam 1] (hierna: [naam 1]).




2.2.
Op 17 april 2019 heeft [naam eiser 1] als verkoper een koopovereenkomst gesloten met [naam gedaagde] als koper met betrekking tot het appartementsrecht. Daarbij is een koopsom van € 206.000 overeengekomen.



2.3.
Op 14 juni 2019 heeft [naam gedaagde] het appartementsrecht doorverkocht aan [naam 2] (hierna: [naam 2]) voor een koopprijs van € 220.000.



2.4.
In beide koopovereenkomsten staat het volgende:


“(…)

-De woning gelegen aan de [adres 2] is verhuurd voor €703,32 excl. (…)




7.3.

Indien de koper de onroerende zaak geheel of gedeeltelijk aanvaardt onder gestanddoening van lopende huur-, lease- of huurkoopovereenkomsten:
(…)
b. staat verkoper er voor in dat vanaf het tot stand komen van deze koopovereenkomst bestaande huur- lease en/of huurkoopovereenkomsten niet worden gewijzigd, de onroerende zaak niet geheel of gedeeltelijk wordt verhuurd, in huurkoop wordt gegeven of op enigerlei andere wijze in gebruik wordt afgestaan, tenzij met schriftelijke toestemming van koper; (…)”




2.5.
Op 1 augustus 2019 heeft [naam eiser 1] het appartementsrecht geleverd aan [naam gedaagde], waarna [naam gedaagde] het appartementsrecht op dezelfde dag heeft geleverd aan [naam 2].



2.6.
Op 22 maart 2021 heeft de Huurcommissie uitspraak gedaan op het verzoek van [naam 1] om verlaging van de huurprijs van de huurwoning op grond van artikel 7:254 BW. De Huurcommissie heeft beslist dat de huur moet worden vastgesteld op € 414,76 per maand vanaf 1 mei 2019.



2.7.

        [naam 2] heeft zowel [naam eiser 1] als [naam gedaagde] aansprakelijk gesteld voor de door haar geleden schade. Bij dagvaarding van 8 december 2021 heeft zij gevorderd dat zij aan haar betalen € 5.112,00 voor het herstellen van gebreken, € 8.728,94 aan te veel betaalde huurpenningen en € 35.260,63 aan te veel betaalde koopprijs inclusief overdrachtsbelasting, te vermeerderen met rente en kosten (de bodemprocedure).



2.8.

        [naam gedaagde] heeft in deze bodemprocedure in incident geconcludeerd tot oproeping in vrijwaring van [naam eiser 1]. [naam 2] heeft zich in het vrijwaringsincident gerefereerd aan het oordeel van de rechtbank. De bodemprocedure staat op dit moment voor vonnis in het incident.



2.9.


          [naam gedaagde] heeft, na een daartoe verleend verlof van de voorzieningenrechter, op 
5 januari 2022 conservatoir beslag op twee onroerende zaken van [naam eiser 1] laten leggen, te weten het pand aan de [adres 3] (een woning) en het pand aan de [adres 4] (een bedrijfspand). De vordering van [naam gedaagde] op [naam eiser 1] is daarbij begroot op € 63.832,04.






3. Het geschil


3.1.

        [naam eiser 1] vordert  samengevat - de opheffing van het gelegde beslag op het object van [naam eiser 1] aan de [adres 3], kadastraal bekend als [plaatsnaam], sectie [sectie 1], nummer [nummer 1] en het object van [naam eiser 1] aan de [adres 4], kadastraal bekend als [plaatsnaam], sectie [sectie 2], nummer [nummer 2], met veroordeling van [naam gedaagde] in de proceskosten en de nakosten, eventueel te vermeerderen met wettelijke rente.



3.2.

        [naam gedaagde] heeft verweer gevoerd.



3.3.
Op de stellingen van partijen wordt hierna, voor zover van belang, nader ingegaan. 





4. De beoordeling

4.1.
Op grond van artikel 705 lid 2 Rv kan opheffing van een conservatoir beslag onder meer worden bevolen, indien op straffe van nietigheid voorgeschreven vormen zijn verzuimd, summierlijk blijkt van de ondeugdelijkheid van het door de beslaglegger ingeroepen recht of van het onnodige van het beslag of, zo het beslag is gelegd voor een geldvordering, indien voor deze vordering voldoende zekerheid is gesteld. Met betrekking tot de tweede opheffingsgrond heeft te gelden dat het in de eerste plaats op de weg ligt van degene die de opheffing vordert om met inachtneming van de beperkingen van de voorzieningenprocedure aannemelijk te maken dat de door de beslaglegger gepretendeerde vordering ondeugdelijk of onnodig is (HR 14 juni 1996, NJ 1997/481). Er zal evenwel beslist moeten worden aan de hand van wat door beide partijen naar voren is gebracht en summierlijk met bewijsmateriaal is onderbouwd. Die beoordeling kan niet geschieden los van de in een zodanig geval vereiste afweging van de wederzijdse belangen, waarbij dient te worden beoordeeld of het belang van de beslaglegger bij handhaving van het beslag op grond van de door deze naar voren gebrachte omstandigheden zwaarder dient te wegen dan het belang van de beslagene bij opheffing van het beslag. 



4.2.
Volgens [naam gedaagde] is [naam eiser 1] - kort gezegd - schadeplichtig jegens hem op grond van wanprestatie, omdat [naam eiser 1] hem vóór het sluiten van de koopovereenkomst met betrekking tot het appartementsrecht niet heeft geïnformeerd over de toen al lopende Huurcommissieprocedure, hoewel hij daarvan wist en ook heeft moeten begrijpen dat dit voor [naam gedaagde] relevante informatie was. Volgens [naam eiser 1] is de ondeugdelijkheid van de vordering van [naam gedaagde] op hem daarin gelegen dat [naam eiser 1] niet gehouden was [naam gedaagde] te informeren over de Huurcommissieprocedure, omdat de mogelijkheid tot het starten van de Huurcommissieprocedure door de huurder voortvloeit uit de wet (artikel 7:254 BW) en een koper van een pand dat (gedeeltelijk) wordt verhuurd op de hoogte hoort te zijn van die mogelijkheid. [naam eiser 1] heeft verder gesteld dat hij pas in september 2021 op de hoogte is geraakt van de Huurcommissieprocedure, dat wil zeggen na de totstandkoming van de huurovereenkomst. 



4.3.

        [naam gedaagde] heeft gesteld dat uit een brief van [naam eiser 1] van 19 maart 2019, die door [naam eiser 1] is overgelegd als productie bij de dagvaarding van [naam 2], blijkt dat [naam eiser 1] op laatstgenoemde datum op de hoogte was van de Huurcommissieprocedure. Het gaat om een brief op naam van [naam eiser 1] en zijn vastgoedbeheerder aan [naam 1] in reactie op een brief van 21 februari 2019 van Huurteam. In die brief van Huurteam wordt aan de beheerder en aan [naam eiser 1] gemeld dat [naam 1] een machtiging heeft verleend om namens hem een huurverlagingsprocedure bij de Huurcommissie aan te spannen. Onder de hiervoor genoemde brief van 19 maart 2019 staan, behalve de namen van [naam eiser 1] en de vastgoedbeheerder, ook twee handtekeningen. Tijdens de zitting heeft [naam eiser 1] verklaard dat een van die handtekeningen overeenkomt met de zijne. [naam eiser 1] heeft echter betwist dat hij die brief heeft verstuurd. Volgens hem is zijn handtekening vervalst. Hij heeft ook betwist de voorafgaande brief van Huurteam van 21 februari 2019 te hebben ontvangen.



4.4.
De echtheid van de handtekening zal in een bodemprocedure eventueel na bewijslevering vastgesteld moeten worden. Daarvoor is in dit kort geding geen ruimte. Bij de huidige stand van zaken – met name de brief met de handtekening, die in elk geval overeenkomt met die van [naam eiser 1] – heeft [naam gedaagde] voldoende aannemelijk gemaakt dat [naam eiser 1] al in maart 2019, dat wil zeggen voor het tot stand komen van de overeenkomst met [naam gedaagde], op de hoogte was van de discussie met de huurder over de huurprijs en de aankondiging van een procedure bij de Huurcommissie. 



4.5.
De voorzieningenrechter is van oordeel dat bij deze stand van zaken van [naam eiser 1] verwacht had mogen worden hiervan voorafgaande aan de totstandkoming van de koopovereenkomst mededeling te doen aan [naam gedaagde]. [naam gedaagde] heeft concreet onderbouwd dat de verwachte huurinkomsten uit de huurwoning voor hem van groot belang waren voor het bepalen van de koopprijs en, met verwijzing naar een andere recente vastgoedtransactie tussen partijen, ook dat [naam eiser 1] dat wist. Het kan in redelijkheid niet worden betwijfeld dat de concrete dreiging van een procedure bij de Huurcommissie in dit verband van belang is. Dat een huurder op grond van de wet altijd de mogelijkheid heeft de huurprijs door de Huurcommissie te laten toetsen doet hier niet aan af. Een wettelijke bevoegdheid is niet te vergelijken met een situatie waarin al een concreet debat wordt gevoerd en een procedure bij de Huurcommissie is aangekondigd. Door [naam gedaagde] niet te informeren heeft [naam eiser 1] dus, naar voorlopig oordeel, wanprestatie gepleegd.



4.6.
Op grond van het vorenstaande komt de voorzieningenrechter tot de conclusie dat niet summierlijk is gebleken van de ondeugdelijkheid van de vordering als zodanig. 



4.7.
De vordering is wel deels summierlijk ondeugdelijk. Zoals blijkt uit 2.8 bestaat de vordering zoals ingesteld door [naam 2] tegen [naam gedaagde] (en [naam eiser 1]) uit de kosten van herstel van gebreken, teveel betaalde huur en teveel betaalde koopprijs. Bij het beslagverlof is de vordering (in vrijwaring) van [naam gedaagde] op [naam eiser 1] op basis van deze vordering van [naam 2] begroot. Ter zitting heeft [naam gedaagde] onderkend dat in die vordering van [naam 2] enige dubbeltelling zit, in elk geval voor wat betreft de teveel betaalde huur en de teveel betaalde koopprijs. De vordering van [naam gedaagde] op [naam eiser 1] moet met die dubbeltelling worden gecorrigeerd. De stellingen van [naam gedaagde] in zijn beslagrekest en in de onderhavige procedure hebben overigens uitsluitend betrekking op de invloed van de lopende procedure bij de Huurcommissie: het verzwijgen daarvan levert volgens [naam gedaagde] de tekortkoming van [naam eiser 1] op. Uit de stellingen van [naam gedaagde] kan niet worden afgeleid om welke reden [naam eiser 1] jegens [naam gedaagde] ook aansprakelijk zou zijn voor de kosten van herstel van gebreken. Deze schadepost, zoals door [naam 2] gepresenteerd in de procedure tegen [naam gedaagde] en [naam eiser 1], moet daarom buiten beschouwing blijven in het kader van de begroting van de vordering van [naam gedaagde] op [naam eiser 1]. De voorzieningenrechter is al met al van oordeel dat de vordering van [naam gedaagde] op [naam eiser 1] behoort te worden begroot op € 45.838 (€ 35.260 vermeerderd met 30% conform de beslagsyllabus). Voor het meerdere is de vordering summierlijk ondeugdelijk. 



4.8.
In het kader van een belangenafweging heeft [naam eiser 1] gesteld dat hij de woning aan de [adres 3], waarop beslag is gelegd, heeft verkocht aan een derde en in april 2022 zal moeten leveren. Het belang van [naam eiser 1] bij opheffing van het beslag op die woning is daarmee gegeven. Daartegenover staat het belang van [naam gedaagde] gemoeid met het zekerstellen van verhaalsmogelijkheden. In dat verband heeft hij onbetwist gesteld dat het beslag op het bedrijfspand van [naam eiser 1] onvoldoende zekerheid biedt, omdat niet duidelijk is of er een hypotheek rust op dat pand en de markt voor dergelijke panden onvergelijkbaar veel minder goed is dan die voor woningen. [naam eiser 1] heeft ter zitting aangeboden zekerheid te stellen voor de vermeende vordering van [naam gedaagde] op [naam eiser 1], door overmaking van een bedrag op een derdengeldenrekening van één van de advocaten ter opheffing van het beslag op de woning. Met deze vorm van zekerheidsstelling kan [naam gedaagde] leven, zo heeft hij verklaard. Partijen zijn het uiteindelijk niet met elkaar eens geworden over de hoogte van het als zekerheidsstelling over te maken bedrag. Tegen deze achtergrond zal de voorzieningenrechter de beslagen opheffen onder de voorwaarde dat [naam eiser 1] zekerheid stelt door overmaking van € 45.838 op de derdengeldrekening van de advocaat van [naam gedaagde], met dien verstande dat dit bedrag niet eerder wordt uitgekeerd dan indien en voor zover dit voortvloeit uit een voor tenuitvoerlegging vatbare rechterlijke uitspraak. Blijft deze zekerheidsstelling achterwege, dan dienen de beslagen te blijven liggen. Zonder deze zekerheidsstelling weegt zijn belang naar het oordeel van de voorzieningenrechter bij opheffing niet op tegen het belang van [naam gedaagde] bij behoud van het beslag. Partijen kunnen vanzelfsprekend ook een andere vorm van zekerheidsstelling overeenkomen.



4.9.
Aangezien elk van partijen als deels in het ongelijk gesteld is te beschouwen, zullen de proceskosten worden gecompenseerd op de hierna te vermelden wijze. 





5. De beslissing
De voorzieningenrechter


5.1.
heft de beslagen op, op voorwaarde dat [naam eiser 1] zekerheid stelt voor een bedrag van € 45.838 door overmaking van dit bedrag op de derdengeldrekening van de advocaat van [naam gedaagde], met dien verstande dat dit bedrag niet eerder wordt uitgekeerd dan indien en voor zover dit voortvloeit uit een voor tenuitvoerlegging vatbare rechterlijke uitspraak;



5.2.
verklaart dit vonnis uitvoerbaar bij voorraad;



5.3.
wijst af het meer of anders gevorderde; 



5.4.
compenseert de kosten van deze procedure tussen partijen, in die zin dat iedere partij de eigen kosten draagt.


Dit vonnis is gewezen door mr. Th. Veling en in het openbaar uitgesproken op 3 maart 2022.
2247/1980



",Rechtbank Rotterdam,2022-03-03,2022-03-08,C/10/632535 / KG ZA 22-75,Uitspraak,,,Civiel recht,Kort geding,"
Kort Geding. Vordering tot opheffing conservatoir beslag op twee panden. Niet summierlijk gebleken van ondeugdelijkheid van vordering tot schadevergoeding ogv wanprestatie vanwege niet voldoen aan mededelingsplicht door geen mededeling te doen over lopende Huurcommissieprocedure bij verkoop appartementsrecht. De vordering is wel deels summierlijk ondeugdelijk, qua hoogte, want er zitten dubbeltellingen in. De vordering wordt herbegroot. Ei heeft aangeboden zekerheid te stellen. De beslagen worden opgeheven op de voorwaarde dat zekerheid wordt gesteld.
","

Rechtspraak.nl

","Kort Geding. Vordering tot opheffing conservatoir beslag op twee panden. Niet summierlijk gebleken van ondeugdelijkheid van vordering tot schadevergoeding ogv wanprestatie vanwege niet voldoen aan mededelingsplicht door geen mededeling te doen over lopende Huurcommissieprocedure bij verkoop appartementsrecht. De vordering is wel deels summierlijk ondeugdelijk, qua hoogte, want er zitten dubbelt..."
973,ECLI:NL:CBB:2022:107,"

uitspraak












COLLEGE VAN BEROEP VOOR HET BEDRIJFSLEVEN


zaaknummer: 20/1100 




uitspraak van de enkelvoudige kamer van 8 maart 2022 op het verzoek om schadevergoeding in de zaak tussen in de zaak tussen




      [naam 1] B.V., te [plaats] , verzoekster
(gemachtigde: W.C. Bikker),


en


de minister van Landbouw, Natuur en Voedselkwaliteit, verweerder
(gemachtigde: mr. A. Herczog).




Procesverloop 


Bij brief van 3 augustus 2020 heeft verzoekster verweerder verzocht de door haar geleden schade te vergoeden.



Op 19 november 2020 heeft verweerder het verzoek om schadevergoeding afgewezen.



Op 7 december 2020 heeft verzoekster bij het College een verzoekschrift als bedoeld in artikel 8:90 van de Algemene wet bestuursrecht (Awb) ingediend.



Verweerder heeft een verweerschrift ingediend.



Het onderzoek ter zitting heeft plaatsgevonden op 14 december 2021. Partijen hebben zich laten vertegenwoordigen door hun gemachtigden.




Overwegingen 


1.1
Op grond van artikel 8:88, eerste lid, aanhef en onder a, van de Awb is de bestuursrechter bevoegd op verzoek van een belanghebbende een bestuursorgaan te veroordelen tot vergoeding van schade die de belanghebbende lijdt of zal lijden als gevolg van een onrechtmatig besluit.



1.2
Artikel 8:90, eerste lid, van de Awb bepaalt dat het verzoek schriftelijk wordt ingediend bij de bestuursrechter die bevoegd is kennis te nemen van het beroep tegen het besluit.



1.3
Artikel 8:90, tweede lid, van de Awb bepaalt dat ten minste acht weken voor het indienen van het in het eerste lid bedoelde verzoekschrift de belanghebbende het betrokken bestuursorgaan schriftelijk om vergoeding van de schade vraagt, tenzij dit redelijkerwijs niet van hem kan worden gevergd.



Feiten





2.1
Bij besluit van 12 januari 2018 heeft verweerder het fosfaatrecht van verzoekster vastgesteld op 306 kg. 



2.2
Verzoekster heeft op 8 februari 2018 bij verweerder een melding gedaan van de overdracht van 305,55 kg (275 kg netto) fosfaatrechten. 



2.3
Op 13 september 2018 heeft verweerder het besluit van 12 januari 2018 herzien en het fosfaatrecht van verzoekster verlaagd naar 32 kg. Voor deze herziening was volgens verweerder aanleiding omdat hij verzoekster ten onrechte ook fosfaatrechten had toegekend voor jongvee dat uitsluitend werd gehouden voor de vleesproductie. Hiertegen heeft verzoekster bezwaar op 15 oktober 2018 gemaakt. 



2.4
Verweerder heeft bij besluit van 20 oktober 2018 de melding van de overdracht van 8 februari 2018 afgewezen. 



2.5
Verzoekster heeft op 15 november 2018 bij verweerder melding gedaan van de overdracht van bijna alle fosfaatrechten waar zij op dat moment over beschikte, te weten 31,50 kg (28,35 kg netto).



2.6
Bij besluit van 23 oktober 2019 is verweerder naar aanleiding van de uitspraak van het College van 16 april 2019 (ECLI: NL: CBB:2019:141) over de uitleg die verweerder tot dan toe in de Beleidsregel fosfaatrechten jongvee heeft gegeven aan het begrip jongvee uit de Meststoffenwet, teruggekomen op zijn besluit van 13 september 2018 en heeft het fosfaatrecht van verzoekster verhoogd en vastgesteld op 372 kg. 



2.7
Verzoekster heeft op 10 december 2019 en 19 december 2019 meldingen gedaan van de overdracht van in totaal 340 kg (272 kg netto) fosfaatrechten.



2.8
Bij besluit van 16 april 2020 heeft verweerder het bezwaar van verzoekster van 15 oktober 2018 gedeeltelijk gegrond verklaard en het besluit van 23 oktober 2019 waarbij het fosfaatrecht van verzoekster is vastgesteld op 372 kg, gehandhaafd.



Gronden verzoekster




3.	Verzoekster stelt schade te hebben geleden als gevolg van het besluit van verweerder van 13 september 2018 waarbij verweerder de eerder aan haar toegekende fosfaatrechten grotendeels heeft ingetrokken. Zij had op het moment van het besluit van 13 september 2018 de aan haar bij het besluit van 12 januari 2018 toegekende fosfaatrechten al verkocht voor € 170,- per kg en moest de koper – op klein deel van de fosfaatrechten na – voorzien van vervangende fosfaatrechten. Deze vervangende fosfaatrechten moest verzoekster echter kopen tegen een hogere prijs dan waarvoor zij de rechten had verkocht. Nadat verweerder bij besluit van 23 oktober 2019 haar fosfaatrecht hoger heeft vastgesteld, heeft zij alsnog deze fosfaatrechten verkocht. Echter toen gold een afromingspercentage van 20% in plaats van 10% waardoor er netto minder overbleef. En was de prijs van fosfaatrechten gedaald tot € 132,- á € 133,- per kg. 
Ook heeft zij aan haar verzoek om schadevergoeding ten grondslag gelegd het besluit van 12 januari 2018 waarbij in eerste instantie te weinig fosfaatrechten zijn toegekend.
Verzoekster heeft de totale schade berekend op € 20.790,- dan wel op  € 17.631,-. Ter onderbouwing van de schade heeft verzoekster facturen, betaalbewijzen en koopovereenkomsten overgelegd.




Standpunt verweerder





4.1
Verweerder stelt zich op het standpunt dat verzoekster geen recht heeft op schadevergoeding. Er is volgens verweerder geen sprake van een causaal verband tussen de vermeende schade en het onrechtmatige besluit. De schade die verzoekster stelt te hebben geleden is ontstaan omdat verzoekster de fosfaatrechten niet kon overdragen. Daaraan ligt primair ten grondslag het besluit van 20 oktober 2018 waarbij verweerder de melding van de overdracht van de fosfaatrechten heeft afgewezen. Tegen dat besluit is geen bezwaar gemaakt, zodat dat besluit formele rechtskracht heeft gekregen en als rechtsmatig moet worden beschouwd. De gestelde schade is volgens verweerder dan ook niet rechtstreeks toe te rekenen aan de besluitvorming ten aanzien van de vaststelling van de fosfaatrechten. Verweerder verwijst hierbij naar de uitspraken van het College van 8 juni 2021 (ECLI:NL:CBB:2021:580) en 20 juli 2021 (ECLI:NL:CBB:2021:737).



4.2

Verweerder stelt zich verder op het standpunt dat verzoekster de door haar beweerdelijk geleden schade niet heeft aangetoond en bestrijdt de berekening. Zo heeft verzoekster geen overeenkomsten en bijbehorende betalingsbewijzen overgelegd waaruit blijkt dat zij schade heeft geleden als gevolg van het niet kunnen leveren van 275 kg (305,55 kg bruto) fosfaatrecht waarvan verzoekster op 8 februari 2018 een melding van overdracht heeft gedaan bij verweerder. Het schadeverzoek wordt uitsluitend onderbouwd met facturen van Hans Rietveld Agrarische bemiddeling. Uit de meldingen van overdracht van verzoekster blijkt echter niet dat deze partij was bij de overdracht en levering van de fosfaatrechten. Ook van de andere aankopende partijen zijn geen stukken overgelegd waaruit blijkt welke afspraken zijn gemaakt en welke bedragen verzoekster heeft ontvangen bij de overdracht.
Tot slot stelt verweerder zich op het standpunt dat de schade die verzoekster stelt te hebben geleden omdat ze 372 kg fosfaatrechten had kunnen overdragen als haar fosfaatrecht gelijk juist was vastgesteld, hypothetische schade is. Niet is gebleken dat verzoekster daadwerkelijk 372 kg had willen en kunnen verkopen. Bovendien valt niet uit te sluiten dat verzoekster fosfaatrechten nodig had voor haar bedrijfsvoering omdat zij runderen hield op haar bedrijf. Verweerder heeft zich voorts nog op het standpunt gesteld dat het relativiteitsvereiste zich verzet tegen vergoeding van de door verzoekster gevorderde schade.




Beoordeling





5.1
Ten aanzien van een verzoek om schadevergoeding ligt het gelet op artikel 8:92, eerste lid, onder c, van de Awb op de weg van de verzoeker om schadevergoeding om duidelijk te maken welke besluiten of andere in artikel 8:88 van de Awb genoemde handelingen als onrechtmatige daad ten grondslag liggen aan het verzoek. In dit geval is volgens verzoekster sprake van een onrechtmatige daad omdat haar fosfaatrecht ten onrechte is verlaagd bij het besluit van 13 september 2018 en voorts omdat in eerste instantie bij het besluit van 12 januari 2018 al te weinig fosfaatrechten aan haar zijn toegekend.



5.2
Bij de beoordeling van het verzoek zoekt het College zoveel mogelijk aansluiting bij het schadevergoedingsrecht in het Burgerlijk Wetboek (BW).



5.3
Wanneer een besluit door het College is vernietigd of herroepen staat daarmee de onrechtmatigheid van het besluit vast. Datzelfde geldt in beginsel wanneer de minister een besluit heeft ingetrokken of herroepen en in plaats daarvan een besluit heeft genomen waarbij aan de melkveehouder een hogere hoeveelheid fosfaatrecht is toegekend, omdat hierin een erkenning moet worden gelezen van de onrechtmatigheid van het ingetrokken of herroepen besluit, althans voor zover daarbij een lager aantal fosfaatrechten was toegekend. Het College stelt vast dat ten aanzien van de besluiten van 12 januari 2018 en 13 september 2018 – beiden door verzoekster ten grondslag gelegd aan het verzoek om schadevergoeding – sprake is van onrechtmatige besluitvorming. Deze onrechtmatigheid wordt in beginsel toegerekend aan de minister op basis van artikel 6:162, derde lid, van het BW. 



5.4
Zoals het College eerder heeft geoordeeld in de uitspraak van 13 juli 2021 (ECLI:NL:CBB:2021:729, overweging 4.7.1 e.v), is voldaan aan het relativiteitsvereiste uit artikel 6:163 van het BW. De geschonden norm – artikel 23, derde lid, van de Meststoffenwet – strekt, anders dan verweerder betoogt, tot bescherming tegen het soort schade dat verzoekster stelt te hebben geleden.



5.5
De stelplicht en bewijslast van de schade en het causaal verband tussen het onrechtmatig handelen van verweerder en de schade liggen vervolgens bij verzoekster. Het bestaan van het causaal verband dient te worden beoordeeld aan de hand van de maatstaf hoe het bestuursorgaan zou hebben beslist (of gehandeld) indien het niet de onrechtmatige besluiten had genomen. Het causale verband als bedoeld in artikel 6:162, eerste lid, van het BW (het condicio sine qua non-verband), waar het hier om gaat, moet immers worden vastgesteld door vergelijking van enerzijds de situatie zoals die zich in werkelijkheid heeft voorgedaan, en anderzijds de hypothetische situatie die zich zou hebben voorgedaan als de onrechtmatige gedraging achterwege was gebleven.



5.6
Schade die verzoekster stelt te hebben geleden omdat de koerswaarde van de fosfaatrechten op het moment dat zij de fosfaatrechten daadwerkelijk kon verkopen (eind 2019) lager was dan op het moment waarop zij een koopovereenkomst had afgesloten voor de verkoop van 275 kg netto (305,55 kg bruto) fosfaatrecht in januari 2018, komt voor vergoeding in aanmerking. Verzoekster heeft voldoende aannemelijk gemaakt dat zij op 19 januari 2018 275 kg (netto) fosfaatrecht wilde verkopen voor een prijs van € 170,- per kg. Als gevolg van de onrechtmatige besluitvorming heeft zij slechts 28,35 kg netto (31,5 kg bruto) kunnen verkopen voor € 170,- per kg. Daarmee is er voldoende causaal verband tussen het besluit van 13 september 2018 en schade ten gevolge van het in 2018 niet kunnen verkopen van het grootste deel van het beoogde aantal fosfaatrechten. Eveneens heeft verzoekster voldoende aannemelijk gemaakt zij eind 2019 – nadat haar fosfaatrecht hoger was vastgesteld –  haar fosfaatrechten kon verkopen voor gemiddeld € 132,82 per kg. Het College stelt vast dat verzoekster 274,06 kg bruto (305,55 kg – 31,5 kg) minus 27,4 kg (het afromingspercentage van 10% dat gold in januari 2018), zijnde 246,66 kg netto fosfaatrecht had kunnen verkopen voor € 170,- in plaats van voor € 132,82 als verweerder niet het onrechtmatige besluit van 13 september 2018 had genomen waarbij hij het fosfaatrecht van verzoekster had verlaagd. Een bedrag van € 9.170,82 (246,66 kg x (€ 170 - € 132,82)) komt gelet hierop voor vergoeding in aanmerking. Dat de bewijsstukken die verzoekster heeft overgelegd vooral zien op de relatie tussen verzoekster en Hans Rietveld Agrarische bemiddeling, als tussenpersoon, doet er niet aan af dat met deze stukken voldoende is aangetoond dat verzoekster eerdergenoemde overeenkomst tot verkoop heeft gesloten en daar de (lagere) opbrengsten van heeft genoten. Er is sprake van door [naam 2] , als vertegenwoordiger van verzoekster, getekende overeenkomsten en de in deze overeenkomsten genoemde bankrekening van verzoekster is ook de bankrekening waarnaar Hans Rietveld Agrarische bemiddeling transactiebedragen heeft overgemaakt. 



5.7

Er is geen aanleiding om bij de berekening van dit schadebedrag uit te gaan van de hoeveelheid fosfaatrecht die uiteindelijk bij besluit van 23 oktober 2019 is toegekend aan verzoekster (372 kg), reeds omdat verzoekster voor de (hypothetische) verkoop van deze meerdere fosfaatrechten geen verkoopovereenkomst heeft overgelegd.
Schade die verzoekster lijkt te stellen als gevolg van het op andere wijze voldoen aan haar contractuele verplichtingen uit januari 2018 komt niet voor vergoeding in aanmerking, omdat deze schade niet is aangetoond.




Slotsom 





6.1
Het College zal het verzoek om schadevergoeding toewijzen en verweerder veroordelen tot betaling van een bedrag van € 9.170,82 te vermeerderen met de wettelijke rente vanaf 13 september 2018 tot de dag van uitbetaling.



6.2
Omdat het College het verzoek toewijst, bepaalt zij dat verweerder aan verzoekster het door haar betaalde griffierecht vergoedt.



6.3
Er bestaat aanleiding verweerder te veroordelen in de proceskosten van verzoekster. Deze kosten worden op grond van het Besluit proceskosten bestuursrecht voor de door een derde beroepsmatig verleende bijstand vastgesteld op € 1.518,- (1 punt voor het indienen van het verzoekschrift en 1 punt voor het verschijnen ter zitting, met een waarde per punt van € 759,- en een wegingsfactor 1).






Beslissing


Het College; 


- wijst het verzoek om schadevergoeding toe;
- veroordeelt verweerder tot het betalen van een schadevergoeding aan verzoekster, tot een bedrag van € 9.170,82, te vermeerderen met de wettelijke rente vanaf 13 september 2018 tot de dag van uitbetaling;
- draagt verweerder op het betaalde griffierecht van € 345,- aan verzoekster te vergoeden; 
- veroordeelt verweerder in de proceskosten van verzoekster tot een bedrag van € 1.518,-.



Deze uitspraak is gedaan door mr. R.W.L. Koopmans, in aanwezigheid van mr. Y.R. Boonstra-van Herwijnen, griffier. De beslissing is in het openbaar uitgesproken op 8 maart 2022.








De voorzitter en de griffier zijn verhinderd de uitspraak te ondertekenen



",College van Beroep voor het bedrijfsleven,2022-03-08,2022-03-07,20/1100,Uitspraak,,"Meststoffenwet
",Bestuursrecht,Eerste aanleg - enkelvoudig,"
Artikel 8:88 van de Algemene wet bestuursrecht


Fosfaatrechten – verzoek schadevergoeding
Het College wijst het verzoek om schadevergoeding toe. Er is voldoende causaal verband tussen het besluit van 13 september 2018 en schade ten gevolge van het in 2018 niet kunnen verkopen van het grootste deel van het beoogde aantal fosfaatrechten.

","

Rechtspraak.nl

","Artikel 8:88 van de Algemene wet bestuursrecht

Fosfaatrechten – verzoek schadevergoeding
Het College wijst het verzoek om schadevergoeding toe. Er is voldoende causaal verband tussen het besluit van 13 september 2018 en schade ten gevolge van het in 2018 niet kunnen verkopen van het grootste deel van het beoogde aantal fosfaatrechten."
974,ECLI:NL:CBB:2022:95,"

uitspraak 












COLLEGE VAN BEROEP VOOR HET BEDRIJFSLEVEN


zaaknummer: 21/420


uitspraak van de meervoudige kamer van 8 maart 2022 in de zaak tussen
Maatschap [naam 1] , te [woonplaats] , appellante
(gemachtigde: ing. J. Pot),


en


minister van Landbouw, Natuur en Voedselkwaliteit, verweerder 
(gemachtigde: mr. C.J.M. Daniels).




Procesverloop 


Bij besluit van 15 december 2020 (het primaire besluit) heeft verweerder op grond van de Uitvoeringsregeling rechtstreekse betalingen GLB (de Uitvoeringsregeling) een randvoorwaardenkorting vastgesteld van 3% op de aan appellante voor het jaar 2020 te verlenen rechtstreekse betalingen.



Bij besluit van 10 februari 2021 (het bestreden besluit) heeft verweerder het bezwaar van appellante ongegrond verklaard.



Appellante heeft tegen het bestreden besluit beroep ingesteld. 



Verweerder heeft op 23 augustus 2021 een verweerschrift ingediend. Op 21 december 2021 heeft hij een aanvullend verweerschrift ingediend.



Het onderzoek ter zitting heeft plaatsgevonden op 12 januari 2022. Appellante heeft zich doen vertegenwoordigen door ing. J. Pot en [naam 2] . Verweerder heeft zich doen vertegenwoordigen door zijn gemachtigde. Aan de zijde van verweerder is verder verschenen [naam 3] (inspecteur van de Nederlandse Voedsel- en Warenautoriteit (NVWA)).




Overwegingen 

1. Deze zaak gaat over de randvoorwaardenkorting die verweerder heeft vastgesteld op de steun die appellante in het kader van het Gemeenschappelijk Landbouwbeleid (GLB) ontvangt in 2020. Volgens verweerder heeft appellante de voorwaarde dat buiten gehouden dieren bescherming wordt geboden tegen slechte weersomstandigheden en gezondheidsrisico's (artikel 1.6, derde lid, van het Besluit houders van dieren (het Besluit)), niet nageleefd. Verweerder baseert dit op het toezichtrapport van 11 augustus 2020 (het toezichtrapport), waarin het volgende staat:


“(…) Ongeveer 90 schapen (lammeren en ooien) aangetroffen in een zeer open perceel op het industriegebied. Een groot aantal stond om een rechtop staand spandoek samen gedrongen. Gaf geen schaduw, zon stond nu hoog. Misschien voor max 10 schapen hoewel ze er nu met rond de 21 dieren lagen/ stonden. En bij 2 boompjes lagen nog wat schapen in de schaduw, plaats voor schaduw ca 10schapen (sic) per boom. En liepen nog wat midden in de weide en liggend in het hoge gras. Schapen zagen er conditioneel gezien goed uit, maar bij meerdere schapen een duidelijke verhoogde ademhaling. Waren wel veel tonnen met ruim voldoende water geplaatst. 34.5 graden. Houder geen welzijns historie, gewaarschuwd.
Foto's in bijlage geplaatst. Schapen zijn verweid. (…)”


2. Appellante vindt dat verweerder haar ten onrechte een randvoorwaardenkorting heeft opgelegd. Zij betwist dat zij haar schapen onvoldoende heeft beschermd tegen de zon en voert in dat verband het volgende aan. Op de foto’s bij het toezichtrapport is volgens appellante te zien dat het perceel waarop de 90 schapen staan, voldoende schaduwvoorzieningen heeft. Zo staan rondom het perceel 9 bomen, waarvan ten minste 6 tijdens de controle schaduw gaven. Ook zorgde het spandoek voor schaduw en waaide de wind, zoals blijkt uit de gegevens van het KNMI. Daarnaast zorgt de ligging van het perceel voor verkoeling. Verder wijst appellante erop dat de schapen oude ooien en lammeren zijn, die in juli 2020 zijn geschoren. De ademhaling bij oudere schapen kan al bij temperaturen boven de 23 graden verhogen, maar dit hoeft niet tot gezondheidsrisico’s te leiden. Volgens appellante waren er geen (goede) alternatieven en heeft zij daarom de afweging gemaakt om de schapen op het perceel te laten lopen. Het enkele feit dat een paar schapen een verhoogde ademhaling hadden, is volgens appellante onvoldoende om een randvoorwaardenkorting op te leggen. Ter zitting heeft appellante naar voren gebracht dat zij een mondelinge waarschuwing heeft kregen en dat de daaropvolgende randvoorwaardenkorting niet goed te volgen is. 

4. Verweerder handhaaft zijn standpunt dat appellante artikel 1.6, derde lid, van het Besluit niet heeft nageleefd, nu uit het toezichtrapport blijkt dat ongeveer 60 schapen niet konden beschikken over een schaduwplek bij een temperatuur van 34,5 graden en meerdere schapen tekenen van hittestress vertoonden. Volgens de inspecteur van de NVWA boden twee bomen en het spandoek in totaal aan 30 schapen schaduwplekken. Verder is op de foto’s bij het toezichtrapport en de luchtfoto uit het jaar 2020 te zien dat het perceel is omrasterd en dat de negen bomen zich buiten het raster bevinden. De hoeveelheid schaduw die in het perceel valt verschilt per boom. Op de foto’s bij het toezichtrapport is te zien dat tijdens de controle de bomen die de meeste schaduw kunnen werpen op het perceel nog maar voor een klein deel schaduw wierpen. Dat er voldoende wind waaide op het perceel blijkt volgens verweerder niet uit de door appellante overgelegde gegevens. Tot slot stelt verweerder dat het niet onmogelijk was om de schapen tegen deze weersomstandigheden te beschermen: appellante had de schapen op een koeler moment van de dag kunnen verplaatsen, meer schaduwplekken kunnen creëren of voor een andere graasplek kunnen kiezen. Ter zitting hebben de inspecteur van de NVWA en verweerder aan de hand van een luchtfoto uit het jaar 2020 nader toegelicht dat de bomen aan de rechterzijde van het raster in de middag al geen schaduw meer gaven. 


5.1
Ter beoordeling staat of verweerder terecht een randvoorwaardenkorting van 3% heeft toegepast om de reden dat appellante artikel 1.6, derde lid, van het Besluit niet heeft nageleefd. Het College overweegt als volgt.



5.2
Op grond van artikel 91, eerste lid en artikel 97, eerste lid, eerste alinea, van Verordening (EU) nr. 1306/2013 van het Europees parlement en de Raad van 17 december 2013 inzake de financiering, het beheer en de monitoring van het gemeenschappelijk landbouwbeleid (Verordening 1306/2013) wordt een administratieve sanctie opgelegd wanneer voorschriften betreffende de randvoorwaarden (waartoe de beheerseisen behoren) op enig moment in een bepaald kalenderjaar niet worden nageleefd en de niet-naleving in kwestie rechtstreeks kan worden toegeschreven aan de begunstigde die de steunaanvraag of de betalingsaanvraag in het betrokken kalenderjaar heeft ingediend. Artikel 3.1 van de Uitvoeringsregeling bepaalt, voor zover hier van belang, dat een landbouwer die een aanvraag heeft ingediend voor rechtstreekse betalingen, de beheerseisen, bedoeld in artikel 93, eerste lid, van Verordening 1306/2013, opgenomen in Bijlage 3 in acht neemt. 



5.3
In Bijlage 3 bij artikel 3.1, onderdeel a, van de Uitvoeringsregeling wordt verwezen naar artikel 4 van Richtlijn 98/58/EG van de Raad van 20 juli 1998 tot vaststelling van minimumnormen voor de bescherming van voor landbouwdoeleinden gehouden dieren en artikel 1.6, derde lid van het Besluit. Het laatstgenoemde artikel bepaalt dat een dier, indien het niet in een gebouw wordt gehouden, bescherming wordt geboden tegen slechte weersomstandigheden, gezondheidsrisico's en zo nodig roofdieren.



5.4
De verplichting om buiten gehouden dieren te beschermen tegen slechte weersomstandigheden strekt tot bescherming van het welzijn van die dieren. Het College heeft geen aanwijzingen dat onder slechte weersomstandigheden niet ook hoge temperaturen en een brandende zon moet worden verstaan. Op basis van de stukken en het verhandelde ter zitting staat voor het College vast dat de schapen van appellante tijdens de controle op 11 augustus 2020 op een open perceel stonden, dat de zon hoog stond, dat de gemeten buiten temperatuur daar 34,5 graden Celsius was en dat er die dag geen wind was. Voorts heeft verweerder onweersproken erop gewezen dat schapen vanaf 23 graden Celsius moeite hebben met het onder controle houden van de lichaamstemperatuur en dat de inspecteur van de NVWA heeft geconstateerd dat meerdere schapen tekenen van hittestress vertoonden. Verweerder heeft verder gemotiveerd uiteengezet dat de schapen onvoldoende schaduwplekken hadden. De stelling van appellante dat de schaduw van zes bomen samen met de schaduw van het spandoek voor voldoende schaduwplekken zorgden, is niet aannemelijk. Zo is op de foto’s bij het toezichtrapport te zien dat het perceel is afgerasterd en een aantal bomen buiten de afrastering staat, waardoor deze schaduwplekken voor de schapen niet goed toegankelijk zijn. Ook is te zien dat een aantal schapen dat rondom het spandoek staat, alsnog in de zon staat. Bij deze stand van zaken is het College van oordeel dat appellante haar schapen onvoldoende heeft beschermd tegen slechte weersomstandigheden en daarmee de randvoorwaarde van artikel 1.6, derde lid, van het Besluit niet heeft nageleefd. Op grond van artikel 91, eerste lid, van Verordening 1306/2013 was verweerder om die reden verplicht appellante een administratieve sanctie op te leggen.



5.5
Het betoog van appellante dat verweerder had moeten volstaan met het geven van een early warning dan wel de korting had moeten verlagen, faalt . Wanneer een geconstateerde niet-naleving het gevolg is van nalatigheid van de begunstigde, wordt een verlaging van in de regel 3% toegepast (artikel 39, eerste lid, eerste alinea, van Gedelegeerde Verordening (EU) nr. 640/2014 van de Commissie van 11 maart 2014 tot aanvulling van Verordening (EU) nr. 1306/2013 van het Europees Parlement en de Raad wat betreft het geïntegreerd beheers- en controlesysteem en de voorwaarden voor weigering of intrekking van betalingen en voor administratieve sancties in het kader van rechtstreekse betalingen, plattelandsontwikkelingsbijstand en de randvoorwaarden (Verordening 640/2014)). Het betaalorgaan kan evenwel op basis van de beoordeling van het belang van de niet-naleving dat de bevoegde controleautoriteit in het evaluatiegedeelte van het controleverslag daaraan heeft toegekend op basis van de in artikel 38, eerste tot en met vierde lid, genoemde criteria, besluiten om dat percentage te verlagen tot 1% of te verhogen tot 5% van het in de eerste alinea bedoelde totale bedrag dan wel, in de gevallen waarin de bepalingen inzake de betrokken eis of norm speelruimte laten om geen gevolg te geven aan de vastgestelde niet-naleving, of in de gevallen waarin overeenkomstig artikel 17, vijfde en zesde lid, van Verordening 1305/2013 bijstand wordt verleend, in het geheel geen verlagingen op te leggen (artikel 39, eerste lid, tweede alinea, van Verordening 640/2014). De criteria genoemd in artikel 38, eerste tot en met vierde lid, van Verordening 640/2014 zijn, kort gezegd, herhaling, omvang, ernst en permanent karakter van een niet-naleving. Naar het oordeel van het College heeft verweerder zich terecht op het standpunt gesteld dat in dit geval vanwege de omvang en de ernst van de niet-naleving geen aanleiding bestond om te volstaan met het geven van een early warning dan wel om het kortingspercentage te verlagen. Verweerder heeft in dit verband terecht van belang geacht dat bij meerdere schapen sprake was van een verhoogde ademhaling en 60 schapen niet konden beschikken over een schaduwplek. 



6.	Het beroep is ongegrond. Voor een proceskostenveroordeling is geen aanleiding. 






Beslissing


Het College verklaart het beroep ongegrond.




Deze uitspraak is gedaan door mr. T. Pavićević, mr. A. Venekamp en mr. I.M. Ludwig in aanwezigheid van mr. K. Naganathar, griffier. De beslissing is in het openbaar uitgesproken op 8 maart 2022.









De voorzitter is verhinderd te ondertekenen		      De griffier is verhinderd te ondertekenen



",College van Beroep voor het bedrijfsleven,2022-03-08,2022-03-04,21/420,Uitspraak,,"Uitvoeringsregeling rechtstreekse betalingen GLB
",Bestuursrecht,Eerste aanleg - meervoudig,"
Randvoorwaardenkorting. Appellante heeft haar schapen onvoldoende beschermd tegen slechte weersomstandigheden en daarmee de randvoorwaarde van artikel 1.6, derde lid, van het Besluit niet nageleefd. Op basis van de stukken en het verhandelde ter zitting staat voor het College vast dat de schapen van appellante tijdens de controle op 11 augustus 2020 op een open perceel stonden, dat de zon hoog stond, dat de gemeten buiten temperatuur daar 34,5 graden Celsius was en dat er die dag geen wind was. Voorts heeft verweerder onweersproken erop gewezen dat schapen vanaf 23 graden Celsius moeite hebben met het onder controle houden van de lichaamstemperatuur en dat de inspecteur van de NVWA heeft geconstateerd dat meerdere schapen tekenen van hittestress vertoonden. Verweerder heeft verder gemotiveerd uiteengezet dat de schapen onvoldoende schaduwplekken hadden. Op grond van artikel 91, eerste lid, van Verordening 1306/2013 was verweerder verplicht appellante een administratieve sanctie op te leggen.
","

Rechtspraak.nl

","Randvoorwaardenkorting. Appellante heeft haar schapen onvoldoende beschermd tegen slechte weersomstandigheden en daarmee de randvoorwaarde van artikel 1.6, derde lid, van het Besluit niet nageleefd. Op basis van de stukken en het verhandelde ter zitting staat voor het College vast dat de schapen van appellante tijdens de controle op 11 augustus 2020 op een open perceel stonden, dat de zon hoog ..."
975,ECLI:NL:RBROT:2022:1625,"

RECHTBANK ROTTERDAM


zaaknummer: 9359701 \ CV EXPL 21-25204



uitspraak: 4 maart 2022




vonnis in verzet van de kantonrechter, zitting houdende te Rotterdam,



in de zaak van




de besloten vennootschap met beperkte aansprakelijkheid,

Meubel- en Industriespuiterij Dordrecht B.V.,
gevestigd te Dordrecht,
oorspronkelijk eiseres in conventie, thans gedaagde in verzet,
verweerster in reconventie,
gemachtigde: mr. K. Scheuller,



tegen




de besloten vennootschap met beperkte aansprakelijkheid, 

Pleeplay B.V.,
gevestigd te Rotterdam,
oorspronkelijk gedaagde in conventie, thans eiseres in verzet,
eiseres in reconventie,
gemachtigde: mr. G.A.H. Wiekamp. 



Partijen worden hierna aangeduid als “M&I” respectievelijk “Pleeplay”.





1. De procedure

1.1.
Het verloop van de procedure blijkt uit de volgende processtukken:



het inleidend exploot van dagvaarding van 12 mei 2021, met producties;


het herstelexploot van 12 mei 2021; 


het verstekvonnis van 17 juni 2021;


het verzetexploot van 15 juli 2021 tevens houdende eis in reconventie, met producties;


het tussenvonnis van 25 oktober 2021, waarin een mondelinge behandeling is bepaald; 


de conclusie van antwoord in reconventie, met producties;


de brief van mr. Wiekamp van 10 januari 2022, met producties; 


de brief van mr. Wiekamp van 11 januari 2022, met producties; 


de brief van mr. Scheuller van 13 januari 2022, met producties. 





1.2.
Op 21 januari 2022 is de zaak met partijen via Microsoft Teams besproken op een mondelinge behandeling. Daarbij is [naam 1] verschenen namens M&I, met de gemachtigde. Namens Pleeplay is verschenen [naam 2], met zijn partner [naam 3] en de gemachtigde. De griffier heeft aantekeningen gemaakt van wat er tijdens de mondelinge behandeling is besproken. 







2. De feiten

2.1.

        [naam 2] (hierna: [naam 2]) is indirect bestuurder van Pleeplay. 



2.2.
Omstreeks juli 2020 heeft [naam 2] aan M&I de opdracht gegeven tot het spuiten van fronten en lades van de keuken in de privéwoning van [naam 2]. 



2.3.
M&I is op 31 augustus 2020 aangevangen met de aan haar opgedragen werkzaamheden. In oktober 2020 heeft M&I de resterende werkzaamheden uit laten voeren door [naam 4] (hierna: [naam 4]), eigenaar van [naam bedrijf], de leverancier van de gebruikte verf. 



2.4.
Tussen [naam 4] en de partner van [naam 2] heeft in de periode van 12 november tot en met 16 november 2020 de volgende Whatsappconversatie plaatsgevonden: 


“[12-11-2020 11:14:49] [naam 3] (partner van [naam 2], opmerking kantonrechter): (…)
Lukt het spuiten van de plinten, vandaag, goed?
Kan jij aanstaande maandag met jouw vriend de keukendeuren plaatsen?
[12-11-2020 22:00:44] [naam 4] ([naam 4], opmerking kantonrechter): <bijgevoegd: [bestandsnaam]
[12-11-2020 22:01:23] [naam 3]: Fijn! [emoticon] 
[16-11-2020 09:42:54] [naam 4]: Komen er nu aan
[16-11-2020 09:51:18] [naam 3]: Oki
[16-11-2020 09:51:24] [naam 3]: [naam 2] is in het huis




2.5.
M&I heeft op 30 november 2020 een factuur ter hoogte van € 5.296,78 (inclusief BTW) op naam van Pleeplay opgesteld. De factuur is per e-mail van 27 januari 2021 verstuurd aan de partner van [naam 2]. 



2.6.

        [naam 2] heeft per e-mail van 27 januari 2021 als volgt gereageerd op de ontvangst van de factuur: 


“Dit is echt bizar wat jij doet !! De panelen zijn na jullie laatse bezoek naar een echte spuiterij gegaan. Jullie hadden weer beschadigingen en kleur en ruwheid was gewoon weer niet goed. Dit heeft mij heeeel veel tijd en extra werk gekost. Meer als jij mij nu gaat factureren. Ik vind het echt zo bizar wat jij nu doet met deze factuur !! Het is een enorme wanprestatie die jullie geleverd hebben en gedacht opgelost te hebben !!! Heb je enog idee wat mij dit extra gekost heeft ? Kan jij een gok doen.



Hier gaan wij niet uitkomen ik zou een schadevergoeding moeten factureren naar jullie. ik snap jou denkwijze echt totaal niet. Ik ben er echt kapot van geweest alle fouten van jullie en de kosten die het ons gekost hebben !



Spuiter heb ik 8000 euro ex btw voor mijn kiezen gekregen, spuiten en plaatsen en transport.



Hoor graag jouw mening hierover !”




2.7.
Bij onder zaaknummer 9253153 \ CV EXPL 21-19001 gewezen verstekvonnis van 17 juni 2021 is Pleeplay overeenkomstig de eis van M&I veroordeeld tot betaling aan M&I van € 6.084,06, vermeerderd met de wettelijke rente in de zin van artikel 6:119 BW over € 5.296,78, met veroordeling van Pleeplay in de proceskosten. 



2.8.
Door middel van een overeenkomst van cessie heeft [naam 2] zijn vordering op M&I ter zake van de schade die [naam 2] stelt te hebben geleden wegens het volgens hem ondeugdelijk uitvoeren van de werkzaamheden door M&I overgedragen aan Pleeplay. 





3. Het geschil 



in conventie




3.1.
M&I heeft bij (oorspronkelijke) dagvaarding gevorderd bij vonnis, uitvoerbaar bij voorraad, Pleeplay te veroordelen om tegen behoorlijk bewijs van kwijting aan M&I te betalen € 5.296,78 aan hoofdsom, € 147,44 aan verschenen wettelijke handelsrente en € 639,84 aan buitengerechtelijke incassokosten, te vermeerderen met de wettelijke rente ex artikel 6:119a BW over € 5.296,78 en met veroordeling van Pleeplay in de proceskosten en de nakosten, te vermeerderen met de wettelijke rente. 



3.2.
Aan haar vordering heeft M&I, naast de hiervoor genoemde feiten – voor zover van belang en zakelijk weergegeven – het volgende ten grondslag gelegd. 



3.3.
Pleeplay heeft de factuur d.d. 30 november 2020, ondanks aanmaning en sommatie, onbetaald gelaten. Pleeplay verkeert van rechtswege in verzuim door het verstrijken van de betalingstermijn, die 30 dagen bedraagt. M&I maakt aanspraak op de wettelijke rente ex artikel 6:119a BW. Berekend tot en met de dagvaarding bedraagt de verschenen handelsrente € 147,44. M&I vordert voorts conform het Besluit vergoeding voor buitengerechtelijke incassokosten een bedrag van € 639,84 aan buitengerechtelijke incassokosten. 



3.4.
Pleeplay heeft gevorderd haar te ontheffen van de bij voormeld verstekvonnis tegen haar uitgesproken veroordeling, en, opnieuw rechtdoende, de vordering van M&I niet ontvankelijk te verklaren, althans deze af te wijzen, met veroordeling van M&I in de proceskosten. Daartoe heeft Pleeplay – voor zover van belang en zakelijk weergegeven – het volgende aangevoerd. 



3.5.
Pleeplay heeft geen kennis genomen van de oorspronkelijke dagvaarding. Zij gaat ervan uit dat de betekening niet juist is geschied, waardoor M&I niet-ontvankelijk had dienen te worden verklaard. Niet Pleeplay, maar [naam 2] in privé heeft opdracht gegeven aan M&I om de spuitwerkzaamheden te verrichten. De werkzaamheden hadden betrekking op de privéwoning van [naam 2] en de werkzaamheden houden geen enkel verband met Pleeplay. Voor het geval Pleeplay desondanks wordt aangemerkt als opdrachtgever, heeft zij aangevoerd dat van oplevering en goedkeuring van de werkzaamheden geen sprake is geweest en Pleeplay aldus niet gehouden is tot betaling van de factuur. 



in reconventie





3.6.
Pleeplay heeft gevorderd bij vonnis, uitvoerbaar bij voorraad:


voor recht te verklaren dat M&I toerekenbaar tekort is gekomen in de uitvoering van de overeenkomst met [naam 2]; 


M&I te veroordelen om aan Pleeplay tegen kwijting te voldoen een bedrag ad € 6.622,07 alsmede de vertragingsschade begroot op € 3.000,00, vermeerderd met de wettelijke rente vanaf de dag van de dagvaarding tot de dag van algehele voldoening; 


M&I te veroordelen in de proceskosten, alsmede de kosten van het verzet, waaronder de nakosten. 




3.7.
Aan haar vordering heeft Pleeplay – voor zover van belang en zakelijk weergegeven – het volgende ten grondslag gelegd. 



3.8.
M&I is toerekenbaar tekortgeschoten in de uitvoering van de overeengekomen werkzaamheden en zij heeft daarbij ook schade toegebracht aan de keuken van [naam 2]. [naam 2] heeft M&I meermaals een redelijke termijn gegeven voor nakoming. Partijen waren overeengekomen dat M&I op 26 oktober 2020 het werk zou opleveren, maar zij is daarbij niet verschenen. Vervolgens is niets meer van M&I vernomen, zodat, voor zover M&I niet reeds in verzuim verkeerde, uit de houding van M&I kon worden opgemaakt dat aanmaning nutteloos zou zijn. [naam 2] heeft de werkzaamheden van M&I vervolgens laten herstellen en uitvoeren door een derde partij. Op grond van artikel 6:74 BW enerzijds en artikel 6:87 BW anderzijds maakt Pleeplay aanspraak op (vervangende) schadevergoeding. De schade bestaat uit het verschil tussen de offerte van M&I (€ 11.918,85) en de kosten die [naam 2] uiteindelijk heeft moeten maken (€ 5.296,78), aldus een bedrag van € 6.622,07. Daarnaast vordert Pleeplay vertragingsschade ad € 3.000,00 omdat [naam 2] gedurende drie maanden niet de beschikking had over een bruikbare keuken en zijn verhuizing daardoor heeft uitgesteld. 



3.9.
M&I heeft gemotiveerd verweer gevoerd, dat zich als volgt laat samenvatten. De oplevering van de werkzaamheden heeft plaatsgevonden op 16 november 2020. [naam 2] heeft het werk geaccepteerd en goedgekeurd. Nadien heeft M&I niets meer vernomen van [naam 2], tot het moment dat de factuur aan de partner van [naam 2] is verzonden. M&I betwist dat zij gehouden is tot betaling van een schadevergoeding. Indien het opgeleverde werk daadwerkelijk gebreken vertoonde, geldt dat M&I nooit in de gelegenheid is gesteld om de gebreken te herstellen. M&I is niet in gebreke gesteld en verkeert dan ook niet in verzuim. De hoogte van de gevorderde schadevergoeding wordt ook door M&I betwist. 



3.10.
Op de overige stellingen van partijen wordt, voor zover van belang, hierna bij de beoordeling nader ingegaan. 





4. De beoordeling

4.1.
Vooropgesteld wordt dat de tussen partijen gesloten overeenkomst kwalificeert als een overeenkomst van aanneming van werk. Op een dergelijke overeenkomst zijn de bepalingen zoals neergelegd in titel 12 van boek 7 van het Burgerlijk Wetboek (hierna: BW) van toepassing.



in conventie





4.2.
Tussen partijen is niet in geschil dat Pleeplay tijdig in verzet is gekomen van het verstekvonnis van 17 juni 2021, zodat zij in zoverre ontvankelijk is in haar verzet. 



4.3.
Ten aanzien van de stelling van Pleeplay met betrekking tot de (gestelde) onjuiste betekening van de oorspronkelijke dagvaarding wordt het volgende overwogen. Uit het exploot van de dagvaarding van 12 mei 2021 alsmede het herstelexploot van diezelfde datum blijkt dat de gerechtsdeurwaarder de oorspronkelijke dagvaarding op het adres [adres] in een gesloten envelop heeft achtergelaten, omdat hij niemand aantrof aan wie rechtsgeldig een afschrift kon worden gelaten. Uit het bij de dagvaarding overgelegde uittreksel uit het handelsregister blijkt dat dit het bezoekadres van Pleeplay is. Pleeplay heeft niet onderbouwd, en ook is niet gebleken, dat tegen deze achtergrond sprake is van een onjuiste betekening van de oorspronkelijke dagvaarding. Bovendien is gesteld noch gebleken dat Pleeplay onredelijk in haar belangen is geschaad (artikel 122 Rv). Van een gebrek in de betekening (dat tot nietigheid van het exploot van dagvaarding zou moeten leiden) is dan ook niet gebleken. 



4.4.
Tussen partijen is in de eerste plaats in geschil of [naam 2] de opdracht aan M&I tot het verrichten van spuitwerkzaamheden namens Pleeplay of namens zichzelf heeft gegeven. Het antwoord op de vraag of iemand in eigen naam dan wel voor een ander is opgetreden, hangt af van hetgeen partijen daaromtrent jegens elkaar hebben verklaard en over en weer uit elkaars verklaringen en gedragingen hebben afgeleid en mochten afleiden (Hoge Raad 11 maart 1977, ECLI:NL:HR:1977:AC1877).


4.4.1.
De kantonrechter overweegt als volgt. Vaststaat dat [naam 2] mondeling de opdracht heeft gegeven aan M&I om spuitwerkzaamheden te verrichten in zijn privéwoning. Uit niets is gebleken dat [naam 2] die opdracht namens Pleeplay heeft verstrekt. Partijen hebben ter zitting desgevraagd beiden verklaard dat de spuitwerkzaamheden niets te maken hebben met Pleeplay. Tegen deze achtergrond is de enkele omstandigheid dat partijen zouden hebben afgesproken om de factuur op naam van Pleeplay te stellen (zoals door M&I is aangevoerd) onvoldoende om tot het oordeel te komen dat Pleeplay als opdrachtgever moet worden aangemerkt. Het voorgaande betekent dat naar het oordeel van de kantonrechter niet Pleeplay, maar [naam 2] in persoon dient te worden aangesproken tot betaling van de factuur van 30 november 2020. De kantonrechter merkt in dat verband op dat onduidelijk is gebleven waarom M&I niet (tevens) [naam 2] in persoon heeft gedagvaard (en om voeging met de onderhavige procedure heeft gevraagd), aangezien M&I in ieder geval vanaf de datum van de verzetdagvaarding van dit standpunt op de hoogte was. 




4.5.
De conclusie is dat de kantonrechter het verstekvonnis zal vernietigen en, opnieuw rechtdoende, de vordering van M&I geheel zal afwijzen. 



in reconventie





4.6.
In geschil is of M&I toerekenbaar tekort is geschoten in de nakoming van de overeenkomst met [naam 2], waardoor zij gehouden is tot betaling van aanvullende en vervangende schadevergoeding ex artikel 6:74 BW en artikel 6:87 BW. Ter zake wordt het volgende overwogen. 



4.7.
Indien het werk na oplevering gebreken vertoont waarvoor de aannemer (in dit geval M&I) aansprakelijk is, moet de opdrachtgever (in dit geval [naam 2]), tenzij dit in verband met de omstandigheden niet van hem kan worden gevergd, aan de aannemer de gelegenheid geven de gebreken binnen een redelijke termijn weg te nemen, onverminderd de aansprakelijkheid van de aannemer voor schade ten gevolge van de gebrekkige oplevering (artikel 7:759 BW lid 1). Uit de door Pleeplay zelf overgelegde verklaring van [naam 5] (die volgens Pleeplay nauw betrokken was bij de verbouwing van de privéwoning van [naam 2]) in samenhang met de in 2.4 geciteerde Whatsappconversatie kan worden afgeleid dat de oplevering van de werkzaamheden op 16 november 2020 heeft plaatsgevonden, zoals ook door M&I is aangevoerd. 



4.8.
De kantonrechter begrijpt uit hetgeen Pleeplay naar voren heeft gebracht dat Pleeplay zich op het standpunt stelt dat van haar niet kon worden gevergd M&I in de gelegenheid te stellen de gestelde gebreken weg te nemen. Pleeplay heeft daarbij verwezen naar de door haar overgelegde Whatsappcorrespondentie tussen partijen. De kantonrechter leidt daaruit af dat (de partner van) [naam 2] weliswaar meermaals klachten heeft geuit over de uitvoering van de werkzaamheden (o.a. over de kleur van de gespoten fronten), maar M&I heeft daar onbetwist tegenover gesteld dat [naam 2] en zijn partner diverse keren andere kleuren wilden dan oorspronkelijk was overeengekomen (en uitgevoerd). Bovendien laat dat onverlet dat de werkzaamheden kennelijk met instemming van beide partijen zijn voortgezet en dat op 16 november 2020 de oplevering heeft plaatsgevonden. M&I heeft onder verwijzing naar een door haar overgelegde verklaring van [naam 4] betwist dat ten tijde van de oplevering klachten zijn geuit over de uitgevoerde werkzaamheden. Tegen deze achtergrond had het op de weg van Pleeplay gelegen om nadere feiten en omstandigheden te stellen op grond waarvan kan worden aangenomen dat het werk op 16 november 2020 onder aanwijzing van gebreken niet is aanvaard. Dat heeft Pleeplay nagelaten. De verklaring van [naam 5] waar Pleeplay naar heeft verwezen is daartoe onvoldoende, alleen al omdat daaruit niet blijkt dat [naam 5] (of iemand anders) M&I ten tijde van de oplevering te kennen heeft gegeven welke gebreken er nog zouden zijn. Pleeplay heeft ter zitting weliswaar nog gesteld dat [naam 2] M&I op 16 november 2020 heeft gebeld om te zeggen dat hij absoluut niet tevreden is, maar dat daarbij is gezegd dat sprake was van gebreken (en zo ja welke dit zijn) is niet gesteld. Dat [naam 2] heeft nagelaten om M&I schriftelijk in kennis te stellen van de gebreken die volgens hem ten tijde van de oplevering aanwezig waren, komt voor zijn rekening en risico. Voorts valt tegen de hiervoor geschetste achtergrond niet in te zien dat van [naam 2] niet kon worden gevergd M&I in de gelegenheid te stellen de gestelde gebreken binnen een redelijke termijn weg te nemen. Vast staat dat [naam 2] M&I hiertoe niet in de gelegenheid heeft gesteld.



4.9.
Op grond van het voorgaande komt de kantonrechter tot het oordeel dat Pleeplay haar stelling dat M&I tekort is geschoten in de nakoming van de overeenkomst met [naam 2] onvoldoende heeft onderbouwd (zodat aan bewijslevering niet wordt toegekomen). In het verlengde hiervan wordt geoordeeld dat onvoldoende is onderbouwd dat sprake is geweest van een gebrekkige oplevering. Voorts wordt geoordeeld dat [naam 2] geacht moet worden het werk op 16 november 2020 stilzwijgend te hebben aanvaard (artikel 7:758 lid 1 BW) en dat M&I op grond van artikel 7:758 lid 3 BW ontslagen is van de aansprakelijkheid voor (de gestelde) gebreken. Hierop stranden de vorderingen in reconventie. 



4.10.
Al hetgeen partijen voorts hebben aangevoerd kan onbesproken blijven, nu dat – gelet op hetgeen hiervoor is overwogen en geoordeeld – niet tot een ander oordeel kan leiden.



in conventie en reconventie





4.11.
In de omstandigheid dat M&I in conventie en Pleeplay in reconventie in het ongelijk is gesteld en voor beide vorderingen met betrekking tot het gemachtigdensalaris hetzelfde tarief (€ 311,-) en aantal punten (2) geldt en de explootkosten van de verzetdagvaarding op de voet van artikel 141 Rv en onder verwijzing naar hetgeen is overwogen in r.o. 4.2 voor rekening van Pleeplay dienen te blijven, ziet de kantonrechter aanleiding om de proceskosten in conventie en in reconventie te compenseren. 





5. De beslissing
De kantonrechter:



in conventie




vernietigt het op 17 juni 2021 tussen partijen gewezen verstekvonnis met zaaknummer 9253153 \ CV EXPL 21-19001;




en opnieuw rechtdoende:




wijst de vordering af; 



compenseert de proceskosten, in die zin dat iedere partij de eigen kosten draagt. 




in reconventie




wijst de vordering af;  



compenseert de proceskosten, in die zin dat iedere partij de eigen kosten draagt. 



Dit vonnis is gewezen door mr. A.M. van Kalmthout en uitgesproken ter openbare terechtzitting.
49039



",Rechtbank Rotterdam,2022-03-04,2022-03-07,9359701 \ CV EXPL 21-25204,Uitspraak,,,Civiel recht; Verbintenissenrecht,Eerste aanleg - enkelvoudig,"
In geschil is wie als opdrachtgever dient te worden aangemerkt ihkv een factuur m.b.t. spuitwerkzaamheden in een keuken. In reconventie wordt schadevergoeding gevorderd vanwege tekortkoming in de nakoming. Beide vorderingen afgewezen,
","

Rechtspraak.nl

","In geschil is wie als opdrachtgever dient te worden aangemerkt ihkv een factuur m.b.t. spuitwerkzaamheden in een keuken. In reconventie wordt schadevergoeding gevorderd vanwege tekortkoming in de nakoming. Beide vorderingen afgewezen,"
976,ECLI:NL:RBROT:2022:1620,"

RECHTBANK ROTTERDAM


zaaknummer: 9449602 \ CV EXPL  21-31055



uitspraak: 4 maart 2022




vonnis van de kantonrechter, zitting houdende te Rotterdam,



in de zaak van





          [eiser]
        ,
wonende te [woonplaats eiser] ,
eiser,
gemachtigde: mr. I.D.C.J. van Driel, 



tegen





          [gedaagde]
        , 
wonende te [woonplaats gedaagde ] ,
gedaagde,
gemachtigde: mr. J.K.S. Verhoek.  	 



Partijen worden hierna aangeduid als “de vader” respectievelijk “de dochter”.





1. De procedure

1.1.
Het verloop van de procedure volgt uit de volgende processtukken:


het exploot van dagvaarding van 3 september 2021, met producties;


de conclusie van antwoord, met producties;


het tussenvonnis van 22 november 2021, waarin een mondelinge behandeling is bepaald; 


de brief van 28 januari 2022 van mr. Verhoek, met productie; 





1.2.
Op 10 februari 2022 is de zaak op een mondelinge behandeling met partijen besproken. De griffier heeft daarvan aantekeningen gemaakt.



1.3.
De kantonrechter heeft de uitspraak van dit vonnis bepaald op heden.





2. De feiten

2.1.
De vader heeft in 2014 een creditcard ter beschikking gesteld aan de dochter. De creditcard was gekoppeld aan een bankrekening van de vader. 



2.2.
Een door partijen geparafeerd document, waarin een overzicht is opgenomen van uitgaven van de creditcard ter hoogte van € 9.078,88 vanaf oktober 2015 tot en met december 2016, vermeldt, voor zover leesbaar en van belang, het volgende: 


“Vanaf begin april heb ik 2 dagen per week vrij, waarin ik wil werken. (…) Dat wil zeggen dat ik jou vanaf dan (dus over 2,5 maand kan gaan beginnen met afbetalen. 
Zoals we op vakantie hebben besproken, krijg ik gezien de omstandigheden geen toelage. Dus dit komt op een bedrag van 7000. 
7000:300=23 maanden. Afgerond 24, dus ik ben 2 jaar bezig met afbetalen.
April 2019 zijn dan mn schulden afgelost als we het op deze manier doen.”




2.3.
In een overeenkomst met de titel “schuldbekentenis” van 28 januari 2017 ((hierna: de schuldbekentenis) is het volgende opgenomen: 


“ [gedaagde] geboren op [geboortedatum gedaagde] , woonplaats [woonplaats gedaagde ] , [adres gedaagde] (verder schuldenaar genoemd) verklaart wegens een geld lening een bedrag van € 9078,88 schuldig te zijn aan haar vader [eiser] geboren [geboortedatum eiser] , woonplaats [woonplaats eiser] [adres eiser] (verder schuldeiser genoemd) tegen een rente van 3% .



De volgende bepalingen en bedingen gelden:



1. De hoofdsom wordt afgelost nadat de studie ""China Studies"" te Leiden is afgerond, of zodra schuldenaar met deze studie stopt, waarna zij maandelijks € 250 aflost. Deze bepaling vervalt wanneer de schuldeiser het bedrag onmiddellijk geheel opeist zoals beschreven in bepaling 4.
2. De looptijd van de lening bedraagt 36 maanden, en gaat in op het moment dat schuldenaar de studie China Studies heeft afgerond of dat schuldenaar met de studie is gestopt. De
schuldenaar mag op ieder moment de schuld geheel of gedeeltelijk aflossen, mits in ronde
sommen van € 50 of een veelvoud daarvan.
3. De over de hoofdsom of het restant verschuldigde rente wordt maandelijks voldaan, tegelijk met de aflossing van de maand.
4. De hoofdsom of het restant daarvan is met rente en kosten dadelijk opeisbaar zonder
voorafgaande opzegging als:
• de schuldenaar de rente niet uiterlijk op de maandelijkse verval datum betaalt.
• de schuldenaar andere verplichtingen tegenover de schuldeiser niet nakomt.
• de schuldenaar overlijdt of failliet verklaar wordt.
• de schuldenaar surseance van betaling heeft aangevraagd.
• roerende of onroerende eigendommen van de schuldenaar geheel of gedeeltelijk in beslag zijn genomen.
• de schuldenaar boedelafstand doet.
De schuldenaar is in gebreke als de termijn verloopt; er is geen bevel of andere akte van
inverzuimstelling nodig.
5. De rente en aflossing moeten worden gestort op rekening van de schuldeiser:

          [bankrekeningnummer] ten name van [eiser] .
6. Alle kosten die de schuldeiser maakt om zijn rechten uit te oefenen of te behouden en alle
verdere kosten die voortkomen uit deze geldlening zijn voor rekening van de schuldenaar.



Getekend te Rotterdam, op 28 januari 2017



Schuldbekentenis voor een bedrag van €9078,88
zegge negenduizendachtenzeventig euro 88 cent
………………………………………………. (de tekst “negenduizendachtenzeventig en achtentachtig cent” staat hier handgeschreven in letters, opmerking kantonrechter)



Ondertekening:



	Schuldenaar [gedaagde]
	[handtekening]



	Schuldeiser [eiser]
	[handtekening]”





2.4.
Partijen hebben, voor zover van belang, op 4 en 5 februari 2017 de volgende Whatsappberichten aan elkaar verstuurd:


“[04-02-2017 17:33:07] [naam 2] (de vader, opmerking kantonrechter): Hoi [gedaagde] , als jij morgen om 11 uur komt, vergeet dan aub niet je bankpas en laptop mee te nemen? Wil morgen echt alles voor (en met jou) in kaart brengen van je financiële situatie en duidelijkheid creëren. Tot morgen x dad
	(…)
[05-02-2017 15:00:50] [naam 2]: En toch hou ik van je!
Zielsveel! [emoticons]
[05-02-2017 15:01:47] [naam 2]: Ben blij dat alles nu achter je ligt en zodat je nu kan
weer vooruit kan kijken
[05-02-2017 17:24:44) [gedaagde] (de dochter, opmerking kantonrechter): Ik ook heel veel van jou pap [emoticon] dit moest gewoon een keer gebeuren en ga er alles aan doen om het weer recht te trekken op alle fronten, met jou en met mezelf. Zijn heel veel dingen die ik allemaal wil zeggen, maar kortom dankjewel dat je hebt gereageerd zo als je hebt gereageerd. Zal ons allemaal nooit meer zo teleurstellen als dit en ik ga dit oplossen! [emoticon]




2.5.
Op 1 februari 2018 heeft de dochter een bedrag van € 100,00 overgemaakt naar de bankrekening van de vader met de omschrijving “1e terugbetaling creditcard: maximale bedrag wat ik kan missen per maand.”. 



2.6.
De gemachtigde van de vader heeft de dochter op 29 juni 2021 een brief per e-mail gestuurd waarin zij in de gelegenheid wordt gesteld om een bedrag van € 10.322,06 binnen een termijn van vijftien dagen na ontvangst van de aanmaning te voldoen, bij gebreke waarvan aanspraak wordt gemaakt op € 996,97 aan buitengerechtelijke incassokosten. 



2.7.
Op verzoek van de gemachtigde van de dochter heeft [naam 1] , gerechtelijk deskundige NRGD, per e-mail van 4 oktober 2021 het volgende geschreven over de handtekening van de dochter op de schuldbekentenis: 


“Een deugdelijk onderzoek is aan de hand van een kopie niet mogelijk. De handtekening op de schuldbekentenis kan een montage van een authentieke handtekening zijn, hetgeen bij een kopie over het algemeen alleen kan worden vastgesteld, wanneer de handtekening, die voor de montage is gebruikt, kan worden gevonden. De betwiste handtekening en de voor de
montage benutte handtekening zijn in dat geval 100% congruent.



De storingen in de lijnstructuur en een niet goed uitgelijnd schriftbeeld kunnen het gevolg 
zijn van het kopieerproces en/of het omzetten van een scan in pdf-formaat.



Wanneer het document in de originele vorm ter beschikking komt, kan worden vastgesteld of de betwiste handtekening een authentieke, met ""natte inkt"", geplaatste handtekening, een nabootsing of een reproductie is.”






3. Het geschil

3.1.
De vader heeft bij dagvaarding gevorderd bij vonnis, uitvoerbaar bij voorraad, de dochter te veroordelen aan hem te betalen:


€ 10.371,11, te vermeerderen met de contractuele rente van 3% over de hoofdsom vanaf 11 augustus 2021 tot de dag der algehele voldoening;


€ 996,97 aan buitengerechtelijke kosten, te vermeerderen met de wettelijke rente vanaf 21 mei 2021, althans de datum der dagvaarding, tot de dag der algehele voldoening; 


de werkelijke kosten van dit geding, althans kosten rechtens, te vermeerderen met de wettelijke rente te rekenen vanaf veertien dagen na dagtekening van het vonnis. 





3.2.
Aan zijn vordering heeft de vader – zakelijk weergegeven en voor zover thans van belang – het volgende ten grondslag gelegd. 


3.2.1.
De dochter heeft de schuldbekentenis vrijwillig ondertekend. Op de dochter rust op grond van de schuldbekentenis de verbintenis het door haar toegeëigende geld vermeerderd met de overeengekomen rente te voldoen. De dochter dient die afspraken volledig na te komen. De hoofdsom bedraagt € 9.078,88 en de contractuele rente per 10 augustus 2021 bedraagt € 1.292,23. 



3.2.2.
De dochter is voorts op grond van artikel 6 van de schuldbekentenis en artikel 6:96 lid 2 onder c BW buitengerechtelijke incassokosten verschuldigd. Op grond van het Besluit vergoeding voor buitengerechtelijke incassokosten gaat het om een bedrag van € 996,97. De vader heeft de factuur van zijn advocaat op 21 mei 2021 volledig voldaan, zodat de dochter vanaf die datum eveneens de wettelijke rente verschuldigd is over de buitengerechtelijke incassokosten. 



3.2.3.
De dochter is eveneens op grond van artikel 6 van de schuldbekentenis de werkelijke proceskosten verschuldigd. De werkelijke proceskosten bedragen per 25 augustus 2021 € 1.343,10, exclusief de kosten van de deurwaarder en het griffierecht. 




3.3.
Het verweer van de dochter strekt tot afwijzing van de vordering, met veroordeling van de vader in de proceskosten. Zij heeft daartoe – zakelijk weergegeven en voor zover thans van belang – het volgende aangevoerd. 


3.3.1.
De dochter betwist primair de inhoud en authenticiteit van de schuldbekentenis. De dochter kan zich niet herinneren dat zij een dergelijk uitgebreid stuk heeft getekend. 



3.3.2.
De schuldbekentenis dient te worden vernietigd op grond van dwaling. De dochter heeft iets getekend zonder dat zij begreep of kon begrijpen wat de inhoud daarvan was en welke gevolgen dat zou hebben. De schuldbekentenis is ook tot stand gekomen door een wilsgebrek, in het bijzonder misbruik van omstandigheden. De dochter had een emotionele afhankelijkheidspositie ten opzichte van de vader en was bovendien als jongmeerderjarige onervaren. De houding van de vader was dwingend en agressief. 



3.3.3.
Meer subsidiair beroept de dochter zich op verrekening. De vader was tot in ieder geval haar 21e levensjaar verplicht om de dochter financieel te ondersteunen. De vader was genoeg draagkrachtig om te voorzien in tenminste de helft van de behoefte van [gedaagde] . De helft van de behoefte van [gedaagde] ligt hoger dan hetgeen de vader door middel van de verstrekte creditcard voor de dochter heeft betaald. 



3.3.4.
De vordering is niet opeisbaar, omdat de dochter in de veronderstelling verkeerde dat er pas een betalingsplicht ontstond op het moment dat zij fulltime ging werken. Dat moment is nog niet aangebroken. 



3.3.5.
Voor een vergoeding van de werkelijk gemaakte proceskosten bestaat geen grondslag, zodat die vordering dient te worden afgewezen. 






4. De beoordeling



Authenticiteit schuldbekentenis



4.1.
Op de mondelinge behandeling heeft de dochter verduidelijkt dat de handtekening op de schuldbekentenis wel haar handtekening is, maar dat zij denkt – onder verwijzing naar hetgeen de handschriftdeskundige daarover heeft verklaard, zie r.o. 2.7 – dat haar handtekening in het document is geplakt door de vader. De vader heeft dat betwist. 



4.2.
Ten aanzien van de schuldbekentenis zoals door de vader is overgelegd, geldt dat dit een onderhandse akte is, die in beginsel dwingende bewijskracht oplevert (artikel 157 lid 2 jo. artikel 158 lid 1 Rv), tenzij de handtekening stellig wordt ontkend (artikel 159 lid 2 Rv). Aangezien aan deze stellige ontkenning geen zware eisen worden gesteld (vgl. Hoge Raad 12 april 2019, ECLI:NL:HR:2019:572) en een duidelijke betwisting van de echtheid voldoende is, is de kantonrechter van oordeel dat van een stellige ontkenning van de handtekening door de dochter sprake is. De door de vader overgelegde schuldbekentenis kan derhalve niet zonder meer als dwingend bewijs van zijn stelling dienen.



4.3.
De kantonrechter is echter van oordeel dat uit de overige door de vader ingebrachte stukken voldoende vast is komen te staan dat tussen partijen de schuldbekentenis tot stand is gekomen, zoals door de vader gesteld. In het door partijen geparafeerde document (zie r.o. 2.2) wordt immers ook gerefereerd aan een totale schuld van de dochter aan de vader van € 9.078,88, waarbij eveneens een betalingsregeling is voorgesteld door de docter. Ook uit de tussen partijen gewisselde Whatsappberichten (zie r.o. 2.4) volgt dat partijen de financiële situatie van de dochter in kaart hebben gebracht en de dochter er alles aan ging doen om “het weer recht te trekken”. Tot slot blijkt ook uit de omschrijving van de betaling van 1 februari 2018 (zie r.o. 2.6) dat sprake was van een eerste afbetaling door de dochter. Tegen deze achtergrond is de stelling van de dochter dat haar handtekening door de vader in de schuldbekentenis is geplakt onvoldoende. Uit de constateringen van de door de dochter geraadpleegde deskundige volgt immers niet dat vaststaat dat de handtekening van de dochter in het document is geplakt. Voorts hebben beide partijen ter zitting verklaard dat zij niet in het bezit zijn van de originele schuldbekentenis, zodat ook om die reden aan nadere bewijslevering niet kan worden toegekomen. Het verweer van de dochter met betrekking tot de authenticiteit van de schuldbekentenis wordt dan ook verworpen en de conclusie is dat op grond van het vorenstaande de afspraken zoals weergegeven in de schuldbekentenis voldoende zijn komen vast te staan. 



Het beroep op dwaling en misbruik van omstandigheden




4.4.
De dochter heeft zich voorts beroepen op vernietiging van de schuldbekentenis op grond van dwaling. Een overeenkomst die tot stand is gekomen onder invloed van dwaling en bij een juiste voorstelling van zaken niet zou zijn gesloten is op grond van artikel 6:228 lid 1 BW vernietigbaar indien de dwaling te wijten is aan een inlichting van de wederpartij en indien de wederpartij in verband met hetgeen zij omtrent de dwaling wist of behoorde te weten, de dwalende had behoren in te lichten. Naar het oordeel van de kantonrechter heeft de dochter onvoldoende gesteld voor een geslaagd beroep op dwaling. De dochter heeft niet toegelicht aan welke inlichting van de vader haar dwaling te wijten zou zijn. Sterker nog, zij heeft in haar conclusie van antwoord zelf aangevoerd dat haar vader haar in het geheel geen inlichtingen heeft verschaft. De dochter heeft voorts niet toegelicht waarom zij niet zou hebben getekend als zij had begrepen wat er in de schuldbekentenis stond. Bovendien is het de vraag of, indien er sprake zou zijn geweest van dwaling, die dwaling niet voor rekening van de dochter dient te blijven. Onduidelijk is waarom de dochter niet in staat zou zijn geweest om te begrijpen wat de gevolgen van de schuldbekentenis voor haar waren. Om deze redenen ziet de kantonrechter geen grond voor vernietiging van de schuldbekentenis op grond van dwaling. 



4.5.
De kantonrechter gaat ook voorbij aan het beroep van de dochter op vernietiging van de schuldbekentenis op grond van een wilsgebrek, in het bijzonder misbruik van omstandigheden. Van misbruik van omstandigheden is ingevolge artikel 3:44 lid 4 BW sprake wanneer iemand die weet of moet begrijpen dat een ander door bijzondere omstandigheden, zoals noodtoestand, afhankelijkheid, lichtzinnigheid, abnormale geestestoestand of onervarenheid, bewogen wordt tot het verrichten van een rechtshandeling of het tot stand komen van een rechtshandeling bevordert, ofschoon hetgeen hij weet of moet begrijpen hem daarvan zou behoren te weerhouden. De dochter heeft in dit verband slechts gesteld dat zij een emotionele afhankelijkheidspositie had ten opzichte van haar vader en bovendien onervaren was. Deze omstandigheden zijn niet dusdanig bijzonder dat zij, zonder nadere toelichting die ontbreekt, kunnen worden beschouwd als bijzondere omstandigheden in het licht van artikel 3:44 lid 4 BW. Bovendien is nergens uit gebleken dat de houding van de vader ten tijde van de ondertekening dwingend en agressief was, hetgeen door de dochter is gesteld en door vader, onder verwijzing naar de toon van de nadien gewisselde Whatsappberichten (zie r.o. 2.5) en de verklaring van zijn partner, gemotiveerd is betwist. 



Opeisbaarheid 




4.6.
Voorts is in geschil of de vordering thans opeisbaar is. De schuldbekentenis bepaalt daarover in artikel 2 dat de looptijd van de lening ingaat op het moment dat de dochter de studie China Studies heeft afgerond of op het moment dat zij met deze studie is gestopt. De lening met rente en kosten is volgens artikel 4 opeisbaar als de rente niet uiterlijk op de maandelijkse vervaldatum is betaald. Niet in geschil is dat dat de dochter met de studie China Studies is gestopt en zij nadien de rente niet uiterlijk op de maandelijkse vervaldatum heeft betaald. Dat maakt dat de vordering opeisbaar is. Dat de dochter in de veronderstelling verkeerde dat zij pas gehouden was tot aflossing van de schuld op het moment dat zij fulltime ging werken, maakt dat niet anders. De conclusie is dan ook dat de hoofdsom ad € 9.078,88 toewijsbaar is.  



Contractuele rente 




4.7.
De dochter heeft de hoogte van de verschenen contractuele rente niet weersproken en zal dan ook worden toegewezen, met dien verstande dat van het gevorderde bedrag ingevolge artikel 6:44 BW de deelbetaling ad € 100,00 in mindering strekt. De kantonrechter zal daarom een bedrag van € 1.192,23 aan verschenen contractuele rente berekend tot 11 augustus 2021 toewijzen. De contractuele rente vanaf 11 augustus 2021 zal worden toegewezen over een bedrag van € 9.078,88. 



Verrekening




4.8.
De dochter heeft zich meer subsidiair beroepen op verrekening van de vordering met de door de vader onbetaalde jongmeerderjarige alimentatie. Artikel 6:127 lid 2 BW bepaalt onder meer dat voor een bevoegdheid tot verrekening is vereist dat de schuldenaar (i.c. de dochter) bevoegd is tot zowel betaling van de schuld als tot het afdwingen van de betaling van de vordering. De bevoegdheid tot verrekening ontbreekt derhalve indien de vordering van de dochter niet opeisbaar is. Vaststaat dat de dochter geen verzoek bij de rechtbank heeft ingediend tot vaststelling van de jongmeerderjarige alimentatie ex artikel 1:395a BW. Daarmee is de door de dochter gepretendeerde tegenvordering niet opeisbaar en bestaat er aldus geen bevoegdheid tot verrekening. Bovendien is de gepretendeerde tegenvordering niet op eenvoudige wijze vast te stellen en dient ook op de voet van artikel 6:136 BW voorbij te worden gegaan aan het verrekeningsverweer van de dochter. 



Buitengerechtelijke kosten




4.9.
De vader maakt aanspraak op een vergoeding voor buitengerechtelijke incassokosten. De vordering dient beoordeeld te worden aan de hand van het Besluit vergoeding voor buitengerechtelijke incassokosten. De vader is in zijn aanmaning uitgegaan van een hogere vordering dan op dat moment was verschuldigd. De vader heeft bij de aangezegde totaalvordering ad € 10.322,06 immers geen rekening gehouden met de deelbetaling van € 100,00. De gevorderde buitengerechtelijke kosten zullen daarom worden afgewezen.



Proceskosten




4.10.
Gelet op de relatie tussen partijen zullen de proceskosten tussen hen worden gecompenseerd, in die zin dat iedere partij de eigen kosten draagt. Deze wijze van verdeling van de proceskosten is gebruikelijk. De kantonrechter ziet in hetgeen de vader heeft aangevoerd geen reden om in deze zaak van dat gebruik af te wijken, omdat uit artikel 6 van de schuldbekentenis niet zonder meer volgt dat met “alle kosten” de werkelijk gemaakte proceskosten worden bedoeld.



4.11.
De kantonrechter geeft de vader in overweging om, gelet op de familieband tussen partijen, de omstandigheid dat de dochter thans nog studeert en de wens van de vader om de dochter schuldenvrij aan haar loopbaan te laten beginnen, de nodige terughoudendheid te betrachten met het eventueel treffen van incassomaatregelen. 





5. De beslissing
De kantonrechter:


veroordeelt de dochter om aan de vader tegen kwijting te betalen € 10.271,11, vermeerderd met de contractuele rente ad 3% over € 9.078,88 vanaf 11 augustus 2021 tot de dag van algehele voldoening;



compenseert de proceskosten, in die zin dat iedere partij de eigen kosten draagt;



verklaart dit vonnis uitvoerbaar bij voorraad en wijst af het méér of anders gevorderde.



Dit vonnis is gewezen door mr. A.J.M. van Breevoort en uitgesproken ter openbare terechtzitting.
49039




























",Rechtbank Rotterdam,2022-03-04,2022-03-07,9449602 \ CV EXPL 21-31055,Uitspraak,,,Civiel recht; Verbintenissenrecht,Eerste aanleg - enkelvoudig,"
Vordering van een vader uit hoofde van een schuldbekentenis op zijn dochter. Authenticiteit schuldbekentenis ter discussie. Beroep op dwaling en misbruik van omstandigheden falen.
","

Rechtspraak.nl

",Vordering van een vader uit hoofde van een schuldbekentenis op zijn dochter. Authenticiteit schuldbekentenis ter discussie. Beroep op dwaling en misbruik van omstandigheden falen.
977,ECLI:NL:CBB:2022:98,"

uitspraak












COLLEGE VAN BEROEP VOOR HET BEDRIJFSLEVEN


zaaknummer: 21/616 


uitspraak van de enkelvoudige kamer van 8 maart 2022 in de zaak tussen

      [naam 1] B.V., te [woonplaats 1] , appellante
(gemachtigde: J.J. Tabak),


en


de minister van Economische Zaken en Klimaat, verweerder 
(gemachtigden: mr. M.J.H. van der Burgt en mr. S.M. Piron).



Procesverloop 


Bij besluit van 23 september 2020 (het primaire besluit) heeft verweerder aan appellante op grond van de Regeling subsidie financiering vaste lasten MKB COVID-19 (TVL) een voorlopige subsidie toegekend van € 5.026,82. 



Bij besluit van 30 april 2021 (het bestreden besluit) heeft verweerder het bezwaar van appellante ongegrond verklaard. 



Appellante heeft tegen het bestreden besluit beroep ingesteld. 



Verweerder heeft een verweerschrift ingediend.



Het onderzoek ter zitting heeft plaatsgevonden op 31 januari 2022. Namens appellante zijn verschenen [naam 2] en [naam 3] , bijgestaan door hun gemachtigde. Verweerder heeft zich laten vertegenwoordigen door zijn gemachtigden. 




Overwegingen 



Het wettelijk kader is opgenomen in de bijlage, die deel uitmaakt van deze uitspraak. Aanleiding van deze procedure


Appellante heeft een aanvraag ingediend voor een subsidie op grond van de TVL voor de maanden juni, juli, augustus en september 2020 (samengevat Q3 van 2020). 


Over de onderneming van appellante was op 15 maart 2020 in het handelsregister van de Kamer van Koophandel (KvK) de SBI-code 78.20.2 (Uitleenbureaus) opgenomen, en als bedrijfsomschrijving ‘detacheren van personeel’.  


Verweerder is bij de verlening van de voorlopige subsidie uitgegaan van de SBI-code 78.20.2, waarbij de omvang van de vaste lasten forfaitair op 7% is vastgesteld.   


Bij het bestreden besluit heeft verweerder het primaire besluit gehandhaafd.  


Standpunt appellante 
6. Appellante verwijst naar een printscreen van het inlogportaal bij verweerder. Volgens appellante volgt daaruit dat verweerder haar standpunt heeft herzien ten aanzien van de te hanteren SBI-code. Verweerder heeft de SBI-code 78.20.2 veranderd naar de SBI-code 56.10.1 (Restaurants). Appellante vindt dat de printscreen moet worden opgevat als een vervangingsbesluit, althans dat zij op basis daarvan mocht vertrouwen dat verweerder haar standpunt heeft herzien.

7. Appellante voert verder aan dat, voor zover verweerder zijn standpunt niet heeft herzien, dat verweerder bij het bestreden besluit ten onrechte is uitgegaan van de SBI-code 78.20.2. Volgens appellante moet de SBI-code 56.10.1 worden gehanteerd, waarbij de omvang van de vaste lasten forfaitair op 25% van de omzet is vastgesteld. Die SBI-code sluit aan bij de feitelijke activiteiten van appellante. Zij exploiteert drie brasserieën: [naam 4] in [woonplaats 1] , [naam 5] in [woonplaats 2] en [naam 6] in [woonplaats 2] . De Belastingdienst heeft appellante voor de werknemersverzekeringen ingedeeld in sector 33 (horeca). Verder nemen de werknemers van appellante deel aan het Bedrijfstakpensioenfonds Horeca & Catering en neemt appellante deel aan het Bedrijfstakpensioenfonds Horeca & Catering. De omzet van appellante komt ook volledig uit de brasserieën. Bij de inschrijving van brasserie [naam 4] in het handelsregister heeft de KvK aangegeven dat de SBI-code 56.10.1 niet kon worden toegevoegd, omdat brasserie [naam 4] dan als extra vestiging moest worden toegevoegd. Appellante heeft daarom slechts de handelsnaam toegevoegd. Dit bleek bij de aanvraag van de subsidie een probleem. Ook uit andere gegevens in het handelsregister dan de bedrijfsomschrijving en de SBI-code volgt dat appellante een restaurant heeft. Appellante verwijst naar de inschrijvingen van de drie vestigingen. Appellante heeft verder met terugwerkende kracht de inschrijving in het handelsregister aangepast. Zij verwijst ook naar haar handelsnamen ‘ [naam 7] ’ en ‘ [naam 8] ’. 

8. Verweerder heeft in strijd met de toelichting op de nieuw in te voeren hardheidsclausule in de bezwaarprocedure tegen het primaire besluit geen rekening gehouden met de feitelijke activiteiten van appellante. Uit die toelichting volgt namelijk niet dat pas vanaf het eerste kwartaal (Q1) van 2021 de feitelijke activiteiten bij een besluit op een subsidieaanvraag worden betrokken. Volgens appellante is het ook mogelijk om eerder dan Q1 van 2021 bij de toekenning van een subsidie rekening te houden met de feitelijke activiteiten van een onderneming. Uit de toelichting op de wijziging van de regeling van 29 maart 2021 volgt dat een feitelijke hoofdactiviteit niet per definitie uit de inschrijving in het handelsregister hoeft te blijken. Indien pas vanaf Q1 van 2021 rekening kan worden gehouden met de feitelijke hoofdactiviteit die afwijkt van de omschrijving in het handelsregister, leidt dit tot rechtsongelijkheid. Door niet met terugwerkende kracht deze aanpassing in te voeren, ontstaat er strijd met het gelijkheidsbeginsel zoals vastgelegd in artikel 26 van het Internationaal Verdrag inzake Burgerrechten en Politieke Rechten (IVBPR) en artikel 14 van het Verdrag tot bescherming van de rechten van de mens en de fundamentele vrijheden (EVRM). Bij de maatwerkprocedure heeft verweerder besluiten opnieuw beoordeeld. Dit had verweerder ook kunnen doen voor gevallen waarbij de feitelijke hoofdactiviteit niet blijkt uit de inschrijving in het handelsregister. Door dat niet te doen heeft verweerder zijn beleid niet consistent toegepast.

9. Doordat verweerder uitgaat van de SBI-code die is ingeschreven in het handelsregister, is het mogelijk dat hij ten onrechte subsidie heeft toegekend aan ondernemingen die daar op basis van hun feitelijke activiteiten geen recht op hebben. Het is niet redelijk en billijk dat aan appellante een lagere subsidie wordt toegekend op basis van de SBI-code 78.20.2 die niet overeenkomt met haar feitelijke activiteiten. 
Standpunt verweerder 
10. Volgens verweerder is het bestreden besluit niet herzien en gaat het om een ongelukkige weergave in het inlogportaal. Verweerder heeft vanaf Q1 van 2021 de door appellante gewenste SBI-code gehanteerd en dat wordt in het portaal automatisch gewijzigd bij eerdere aanvragen van subsidies. Niet is gebleken dat de printscreen een besluit weergeeft waaruit volgt dat het bestreden besluit waarbij een voorlopige subsidie is vastgesteld is herzien. 

11. Verweerder stelt dat een aanvraag op basis van de TVL wordt beoordeeld aan de hand van de registratie in het handelsregister. Op basis van de TVL bestaat geen ruimte om rekening te houden met de feitelijke bedrijfsactiviteiten (zie de uitspraak van het College van 25 mei 2021, ECLI:NL:CBB:2021:521). Het is voor verweerder pas vanaf Q1 van 2021 mogelijk om bij de toekenning van een subsidie rekening te houden met de feitelijke activiteiten van een onderneming. De bedrijfsomschrijving waarmee appellante op de peildatum 15 maart 2020 stond geregistreerd biedt ook geen aanwijzing voor het hanteren van de SBI-code 56.10.1 die appellante voorstaat, omdat uit de omschrijving ‘detacheren van personeel’ niet kan worden afgeleid dat appellante een restaurant exploiteert. Volgens verweerder kan aan appellante worden tegengeworpen dat zij op de peildatum 15 maart 2020 niet met de juiste bedrijfsomschrijving in het handelsregister stond ingeschreven, omdat zij hiervoor op grond van artikel 19 van de Handelsregisterwet 2007 en artikel 11 van het Handelsregisterbesluit 2008 verantwoordelijk voor is. Niet is gebleken dat de KvK op basis van die door appellante aangedragen bedrijfsomschrijving op de peildatum een onjuiste SBI-code aan de onderneming heeft toegekend. Verweerder hoeft ook geen rekening te houden met wijzigingen (die met terugwerkende kracht) in het handelsregister zijn doorgevoerd na de peildatum 15 maart 2020. 




Beoordeling door het College


12.  Niet in geschil is dat er geen “formeel” herzieningsbesluit is genomen met betrekking tot de toekenning van TVL over Q3 van 2020. Uit de uitspraken van de Afdeling bestuursrechtspraak van de Raad van State van 29 mei 2019, ECLI:NL:RVS:2019:1694, en van het College van 4 februari 2020, ECLI:NL:CBB:2020:60 volgt daarnaast dat voor een geslaagd beroep op het vertrouwensbeginsel is vereist dat de betrokkene aannemelijk maakt dat van de zijde van de overheid toezeggingen of andere uitlatingen zijn gedaan of gedragingen zijn verricht waaruit de betrokkene in de gegeven omstandigheden redelijkerwijs kon en mocht afleiden of, en zo ja, hoe het bestuursorgaan in een concreet geval een bevoegdheid zou uitoefenen. Het College kan zich voorstellen dat de (enkele) vermelding van de SBI-code 56.10.1 leidt tot verwarring, maar dat is onvoldoende voor een geslaagd beroep op het vertrouwensbeginsel. Uit deze weergave in het inlogportaal kan, zonder dat dit op een andere wijze wordt bevestigd, niet worden afgeleid dat het bestreden besluit is herzien of dat het bedrag van de voorlopige subsidie is/wordt aangepast op basis van het percentage vaste lasten behorende bij de SBI-code 56.10.1. De berekening lijkt ook overeen te komen met het percentage vaste lasten behorende bij de SBI-code 78.20.2. 

13. Aan het College ligt verder de vraag voor of verweerder in het bestreden besluit terecht aan appellante een subsidie op basis van SBI-code 78.20.2 heeft toegekend. Het College beantwoordt die vraag bevestigend. Appellante heeft ter zitting toegelicht dat haar bedrijfsvoering in de loop der jaren is veranderd van bedrijfscatering naar het exploiteren van brasserieën. Appellante heeft er voor gekozen de brasserieën niet als vestiging in te schrijven, maar slechts een aantal handelsnamen toe te voegen. De bedrijfsomschrijving is ook niet aangepast. Op de peildatum 15 maart 2020 stond appellante dus niet ingeschreven met de SBI-code 56.10.1. Verder is niet gebleken dat het niet opnemen van de SBI-code 56.10.1 in het handelsregister te wijten is aan een fout van de KvK. 

14. Een subsidie kan, kort gezegd, ook worden verstrekt op basis van een niet geregistreerde SBI-code indien uit de aanduiding van de uitgeoefende activiteit of activiteiten (de bedrijfsomschrijving) van appellante, waaronder de onderneming op 15 maart 2020 is ingeschreven in het handelsregister, ten genoegen van de minister blijkt dat de onderneming een hoofd- of nevenactiviteit uitvoert die in de bijlage is opgenomen. Uit de TVL volgt dat de inschrijving in het handelsregister op 15 maart 2020 bepalend is en dat de TVL geen ruimte biedt om rekening te houden met de feitelijke bedrijfsactiviteiten (zie de uitspraak van het College van 25 mei 2021, ECLI:NL:CBB:2021:521, onder 8). Uit de bedrijfsomschrijving in het handelsregister op 15 maart 2020 volgt dat appellante zich bezig houdt met detacheren van personeel. Uit die bedrijfsomschrijving blijkt naar het oordeel van het College niet dat appellante brasserieën exploiteert. 

15. Dat verweerder pas vanaf Q1 van 2021 rekening houdt met de feitelijke activiteiten is niet in strijd met het gelijkheidsbeginsel. Aan het begin van de coronapandemie heeft verweerder, zo volgt uit de toelichting op de TVL, ten behoeve van de uitvoerbaarheid van de regeling ervoor gekozen dat, om voor subsidie in aanmerking te komen een onderneming op 15 maart 2020 ingeschreven moet staan in het handelsregister met één van de in de bijlage bij de TVL opgenomen activiteiten met bijbehorende SBI-codes. De TVL is zo ingericht dat grote aantallen gedupeerde MKB-ondernemers snel kunnen worden geholpen. Voor de beoordeling van de aanvragen wordt (geautomatiseerd) gebruik gemaakt van gegevensbestanden van de Belastingdienst en de KvK. Naarmate de coronapandemie voortduurt, past verweerder de voorwaarden voor subsidie aan en daardoor wordt in latere regelingen ook naar andere aspecten dan de SBI-code gekeken. Dat maakt niet dat gelijke gevallen ongelijk worden behandeld. De regeling voor de periode juni tot en met september 2020 wijkt namelijk af ten opzichte van de regeling voor Q1 van 2021 en daardoor is geen sprake van gelijk gevallen. In aanvulling daarop tekent het College nog wel – ten overvloede – aan dat de zaak van appellante en andere bij het College aanhangige vergelijkbare zaken laten zien dat de wijze waarop de TVL is vormgegeven, in het bijzonder wat betreft de koppeling die daarin voor de aanspraak is gemaakt met de inschrijving in het handelsregister op 15 maart 2020, kan leiden tot een onbevredigende uitkomst voor een door de maatregelen getroffen onderneming van wie de feitelijke bedrijfsactiviteiten in Bijlage 1 zijn vermeld, maar voor wie de in het handelsregister vermelde informatie over die bedrijfsactiviteiten daar niet bij aansluit. Het College verwijst ook naar zijn uitspraak van 22 december 2020, ECLI:NL:CBB:2020:992, onder 7.4. 

16. Voor zover appellante stelt dat verweerder haar beleid niet consistent heeft toegepast, faalt dat beroep. De maatwerkprocedure ziet op het beoordelen of de feitelijke hoofdactiviteit blijkt uit de bedrijfsomschrijving uit het handelsregister en niet op gevallen waar enkel naar de feitelijke activiteiten wordt gekeken. Verweerder hoeft verder geen rekening te houden met wijzigingen die in het handelsregister zijn doorgevoerd na de peildatum, ook niet als het gaat om wijzigingen met terugwerkende kracht. Daarom kan de subsidie niet op basis van de SBI-code 56.10.1 worden vastgesteld.

17. Het beroep is ongegrond. 



Beslissing


Het College verklaart het beroep ongegrond.




Deze uitspraak is gedaan door mr. R.W.L. Koopmans, in aanwezigheid van mr. P.E.A. Chao, griffier. De beslissing is in het openbaar uitgesproken op 8 maart 2022.








De voorzitter is verhinderd				De griffier is verhinderd
de uitspraak te ondertekenen.				de uitspraak te ondertekenen. 



BIJLAGE




Regeling subsidie financiering vaste lasten MKB COVID-19 voor juni tot en met september 2020 (TVL 1) 




Artikel 2:


 De minister verstrekt eenmalig een subsidie aan een getroffen MKB-onderneming om bij te dragen aan de financiering van de vaste lasten in de maanden juni, juli, augustus en september van 2020.

2De subsidie wordt enkel verstrekt aan een MKB-onderneming:

o a.waarvan het omzetverlies ten minste 30% bedraagt;
o b.waarvan de uitkomst van de vermenigvuldiging van de omzet in de referentieperiode met de ratio tussen de vaste kosten en de omzet van een gemiddeld bedrijf, zoals per sector genoemd in de vierde kolom van de tabel in de bijlage (https://wetten.overheid.nl/BWBR0043735/2020-06-30), ten minste € 4.000 bedraagt;
o c.die op 15 maart 2020 in het handelsregister stond ingeschreven;
o d.waarvan de hoofd- of nevenactiviteit, waaronder de MKB-onderneming op 15 maart 2020 is ingeschreven in het handelsregister met de daarbij behorende code van de Standaard Bedrijfsindeling, in de bijlage (https://wetten.overheid.nl/BWBR0043735/2020-06-30) is opgenomen, zoals in voorkomend geval nader geclausuleerd in derde kolom van de tabel in de bijlage;
o e.die:
 1°.voor zover het een MKB-onderneming, niet zijnde een horecaonderneming of een ambulante onderneming, betreft:
 –ten minste één vestiging heeft met een ander adres dan het privéadres van de eigenaar of eigenaren van de MKB-onderneming; of
 –een vestiging heeft die fysiek afgescheiden is van de privéwoning van de eigenaar of eigenaren van de MKB-onderneming en voorzien is van een eigen opgang of toegang; of
 2°.voor zover het een horecaonderneming betreft ten minste één horecagelegenheid huurt, pacht of in eigendom heeft.


3In afwijking van het tweede lid, aanhef en onderdeel d, wordt subsidie verstrekt aan een MKB-onderneming indien uit de aanduiding van de uitgeoefende activiteit of activiteiten van de onderneming, waaronder de onderneming op 15 maart 2020 is ingeschreven in het handelsregister, ten genoegen van de minister blijkt dat de onderneming een hoofd- of nevenactiviteit uitvoert die in de bijlage (https://wetten.overheid.nl/BWBR0043735/2020-06-30) is opgenomen, zoals in voorkomend geval nader geclausuleerd in derde kolom van de tabel in de bijlage.

4Indien een MKB-onderneming na 29 februari 2020 voor de eerste maal is ingeschreven in het handelsregister:

o a.is het tweede lid, aanhef en onderdeel a, niet van toepassing;
o b.wordt subsidie in afwijking van het tweede lid, aanhef en onderdeel b, verstrekt indien de onderneming verwacht in de maanden juni, juli, augustus en september van 2020 ten minste € 4.000 aan vaste lasten te hebben.




",College van Beroep voor het bedrijfsleven,2022-03-08,2022-03-04,21/616,Uitspraak,,,Bestuursrecht,Eerste aanleg - enkelvoudig,"

-	Beleidsregel tegemoetkoming ondernemers getroffen sectoren COVID-19
Het beroep is ongegrond. Appellante heeft ter zitting toegelicht dat haar bedrijfsvoering in de loop der jaren is veranderd van bedrijfscatering naar het exploiteren van brasserieën. Appellante heeft er voor gekozen de brasserieën niet als vestiging in te schrijven, maar slechts een aantal handelsnamen toe te voegen. De bedrijfsomschrijving is ook niet aangepast. Op de peildatum 15 maart 2020 stond appellante dus niet ingeschreven met de SBI-code 56.10.1. Verder is niet gebleken dat het niet opnemen van de SBI-code 56.10.1 in het handelsregister te wijten is aan een fout van de KvK. Uit de bedrijfsomschrijving in het handelsregister op 15 maart 2020 volgt dat appellante zich bezig houdt met detacheren van personeel. Uit die bedrijfsomschrijving blijkt naar het oordeel van het College niet dat appellante brasserieën exploiteert. Dat verweerder pas vanaf Q1 van 2021 rekening houdt met de feitelijke activiteiten is niet in strijd met het gelijkheidsbeginsel. Naarmate de coronapandemie voortduurt, past verweerder de voorwaarden voor subsidie aan en daardoor wordt in latere regelingen ook naar andere aspecten dan de SBI-code gekeken. Dat maakt niet dat gelijke gevallen ongelijk worden behandeld. Voor zover appellante stelt dat verweerder haar beleid niet consistent heeft toegepast, faalt dat beroep. De maatwerkprocedure ziet op het beoordelen of de feitelijke hoofdactiviteit blijkt uit de bedrijfsomschrijving uit het handelsregister en niet op gevallen waar enkel naar de feitelijke activiteiten wordt gekeken.

","

Rechtspraak.nl

","-	Beleidsregel tegemoetkoming ondernemers getroffen sectoren COVID-19
Het beroep is ongegrond. Appellante heeft ter zitting toegelicht dat haar bedrijfsvoering in de loop der jaren is veranderd van bedrijfscatering naar het exploiteren van brasserieën. Appellante heeft er voor gekozen de brasserieën niet als vestiging in te schrijven, maar slechts een aantal handelsnamen toe te voegen. De bedri..."
978,ECLI:NL:RBMNE:2022:861,"

RECHTBANK MIDDEN-NEDERLAND


Strafrecht
Zittingsplaats Lelystad



Parketnummer: 16/125888-21 (P)




Vonnis van de meervoudige kamer van 8 maart 2022




in de strafzaak tegen





          [verdachte] 
 ,

geboren op [1989] te [geboorteplaats] ,
wonende aan de [adres] te [woonplaats] , 
thans (uit andere hoofde) gedetineerd in de Penitentiaire Inrichting Nieuwegein, locatie Nieuwegein,
hierna: verdachte.




1ONDERZOEK TER TERECHTZITTING


Dit vonnis is op tegenspraak gewezen naar aanleiding van het onderzoek op de terechtzitting van 22 februari 2022.



De rechtbank heeft kennisgenomen van de vordering en standpunten van officier van justitie mr. C.J. Booij en van hetgeen verdachte en zijn raadsvrouw, mr. C.B. Stenger, advocaat te Schiphol, naar voren hebben gebracht.




2TENLASTELEGGING


De tenlastelegging is op de zitting gewijzigd. De gewijzigde tenlastelegging is als bijlage aan dit vonnis gehecht.



De verdenking komt er op neer dat verdachte:




feit 1





primair 


op 14 april 2021 te [plaats] heeft geprobeerd om [slachtoffer] opzettelijk van het leven te beroven;





subsidiair:


op 14 april 2021 te [plaats] aan [slachtoffer] opzettelijk zwaar lichamelijk letsel heeft toegebracht;





meer subsidiair:


op 14 april 2021 te [plaats] heeft geprobeerd om aan [slachtoffer] opzettelijk zwaar lichamelijk letsel toe te brengen;





meest subsidiair


op 14 april 2021 te [plaats] [slachtoffer] heeft mishandeld;





feit 2


op 14 april 2021 te [plaats] [slachtoffer] heeft bedreigd met enig misdrijf tegen het leven gericht en/of het opzettelijk toebrengen van zwaar lichamelijk letsel.





3VOORVRAGEN


De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.




4WAARDERING VAN HET BEWIJS


4.1


Het standpunt van de officier van justitie

De officier van justitie acht het onder 1 subsidiair en onder 2 ten laste gelegde wettig en overtuigend te bewijzen. 




4.2


Het standpunt van de verdediging

De raadsvrouw heeft vrijspraak bepleit van het onder 1 primair, subsidiair, meer subsidiair en meest subsidiair ten laste gelegde.
Ten aanzien van het onder 1 primair en meer subsidiair ten laste gelegde heeft de raadsvrouw aangevoerd dat er door het handelen van verdachte geen aanmerkelijke kans op de dood dan wel het ontstaan van zwaar lichamelijk letsel bestond en dat verdachte deze kans niet bewust heeft aanvaard.
Ten aanzien van het onder 1 subsidiair ten laste gelegde heeft de raadsvrouw aangevoerd dat onvoldoende is komen vast te staan dat aangever ten gevolge van de klap oorsuizen heeft opgelopen, dat dusdanig van aard is dat dit als zwaar lichamelijk letsel kan worden beschouwd. Wat betreft de littekens heeft de raadsvrouw zich op het standpunt gesteld dat deze qua uiterlijk en locatie niet prominent genoeg aanwezig zijn om van zwaar lichamelijk letsel te spreken.
Ten aanzien van het onder 1 meest subsidiair ten laste gelegde heeft de raadsvrouw aangevoerd dat verdachte hiervan dient te worden vrijgesproken nu hem een geslaagd beroep op noodweer toekomt.
Gelet op het voorgaande heeft de raadsvrouw tevens vrijspraak bepleit voor het onder 2 ten laste gelegde.




4.3

Het oordeel van de rechtbank




Bewijsmiddelen ten aanzien van feit 1 meer subsidiair en 2


Verdachte heeft ter terechtzitting van 22 februari 2021 onder meer het volgende zakelijk weergegeven verklaard:




Op 14 april 2021 in de Penitentiaire Inrichting te [locatie] heb ik [slachtoffer] twee keer met een blikopener geslagen. 




Aangever [slachtoffer] is op 3 mei 2021 gehoord bij de politie en op 18 januari 2022 bij de rechter-commissaris. In het daarvan opgemaakte proces-verbaal van verhoor aangever en het proces-verbaal van verhoor getuige heeft aangever zakelijk weergegeven het volgende verklaard:




Op 14 april 2021 in de Penitentiaire Inrichting [locatie] ben ik gestoken in mijn hoofd. Toen zag ik bloed. Er is door mijn rechteroor heen gestoken. Dat was helemaal los. Er zit een litteken achter en voor mijn oor. 

Ik kreeg uit het niets een klap. Het was niet één knal, misschien wel twee. Ik werd duizelig en ik draaide. 





Uit het forensisch geneeskundig onderzoek van de GGD Amsterdam van 7 september 2021 volgt dat onder meer het volgende is opgenomen:




Op basis van het onderzoek van de letselfoto’s en van de klinische informatie waren er bij [slachtoffer] drie letsels die zich bevonden aan de voetwaartse zijde van de rechterslaap, in en achter het rechteroor en rechts laag aan het achterhoofd. De letsels aan het hoofd worden omschreven als relatief oppervlakkige (ruwrandige) scheurwonden of laceraties, en mogelijk deels (scherprandige) snij- en/of steekwonden. De letsels worden verklaard door de herhaalde inwerking van puntig uitwendig mechanisch geweld, mogelijk in combinatie met scherprandig uitwendig geweld, zoals opgeleverd door herhaald hard steken met een puntig en mogelijk scherprandig voorwerp.






Bewijsoverwegingen ten aanzien van feit 1 meer subsidiair 




De rechtbank stelt op basis van voornoemde bewijsmiddelen vast dat aangever op 14 april 2021 door verdachte is geprikt/geslagen met een scherp of puntig voorwerp, dat door verdachte ter terechtzitting van 22 februari 2022 is gespecificeerd tot een blikopener. 



De volgende vraag die de rechtbank moet beantwoorden is hoe de gedragingen van verdachte kunnen worden gekwalificeerd. 



De rechtbank zal verdachte vrijspreken van de onder 1 primair ten laste gelegde poging tot doodslag. Door het handelen van verdachte is er immers geen reële kans ontstaan dat de dood bij aangever zou intreden. Met betrekking tot de onder 1 subsidiair ten laste gelegde zware mishandeling overweegt de rechtbank dat op grond van het dossier en het verhandelde ter zitting niet kan worden vastgesteld dat aangever ten gevolge van het handelen van verdachte oorsuizen heeft opgelopen, dan wel dat die zodanig van aard zijn dat deze gekwalificeerd dienen te worden als zwaar lichamelijk letsel. Met betrekking tot de littekens sluit de rechtbank zich aan bij het standpunt van de raadsvrouw dat deze op zichzelf bezien evenmin kunnen kwalificeren als zwaar lichamelijk letsel. Immers heeft de Hoge Raad hier strenge eisen voor opgesteld. Daarbij zijn namelijk het uiterlijk en de ernst van de littekens van belang in samenhang met de mate waarin de littekens het lichaam ontsieren. Wat betreft het letsel van aangever stelt de rechtbank vast dat het een aantal kleinere, relatief oppervlakkige littekens betreft aan de zijkant van het hoofd van aangever. Dit in samenhang bezien maakt dat de rechtbank van oordeel is dat dit niet kan worden aangemerkt als zwaar lichamelijk letsel, zodat verdachte ook van het onder 1 subsidiair ten laste gelegde moet worden vrijgesproken. 
Naar het oordeel van de rechtbank kan de poging tot zware mishandeling (meer subsidiair) wel wettig en overtuigend worden bewezen. Het is een feit van algemene bekendheid dat het hoofd een zeer kwetsbaar onderdeel van het lichaam is. Als meermalen met een scherp en/of puntig voorwerp tegen het hoofd (rechterslaapstreek en rechteroor) wordt geprikt/geslagen, is daarmee de aanmerkelijke kans op het ontstaan van zwaar lichamelijk letsel gegeven. Het handelen van verdachte is naar de uiterlijke verschijningsvormen dan ook aan te merken als zozeer gericht op het toebrengen van zwaar lichamelijk letsel, dat hieruit de bewuste aanvaarding van verdachte van die aanmerkelijke kans volgt.



Uit de inhoud van bovengenoemde bewijsmiddelen kan de onder feit 2 tenlastegelegde bedreiging met zware mishandeling eveneens wettig en overtuigend worden bewezen.





5BEWEZENVERKLARING


De rechtbank acht wettig en overtuigend bewezen dat verdachte:




feit 1 meer subsidiair


op 14 april 2021 te [plaats] ter uitvoering van het door verdachte voorgenomen misdrijf om aan [slachtoffer] opzettelijk zwaar lichamelijk letsel toe te brengen die [slachtoffer] meermalen met een scherp of puntig voorwerp in de rechterslaapstreek en in zijn (rechter)oor heeft geprikt en/of geslagen, terwijl de uitvoering van dat voorgenomen misdrijf niet is voltooid;





feit 2


op 14 april 2021 te [plaats] [slachtoffer] heeft bedreigd met zware mishandeling door met een scherp of puntig voorwerp naar het hoofd van die [slachtoffer] te prikken.




Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.



Hetgeen meer of anders is ten laste gelegd is niet bewezen. Verdachte wordt hiervan vrijgesproken.




6STRAFBAARHEID VAN DE FEITEN


Door de verdediging is voorts een beroep gedaan op noodweer. Daartoe heeft de verdediging de volgende feiten en omstandigheden aangevoerd. 
Verdachte heeft aangever aangesproken omdat hij aan het spugen was in de buurt van het eten en verdachte dit onsmakelijk vond. Aangever begon vervolgens te schelden op verdachte en kwam dreigend op hem aflopen. Verdachte heeft aangever toen een duw gegeven. Hierop heeft aangever verdachte een vuistslag gegeven. Verdachte wilde een vuistslag teruggeven, maar miste. Hierop pakte aangever een koekenpan. In reactie hierop heeft verdachte een blikopener van tafel gepakt en daarmee aangever tweemaal geslagen. Aangever is hierna weggerend, waarna verdachte achter aangever is aangerend.



De rechtbank acht deze verklaring van verdachte aannemelijk, nu deze op relevante punten wordt ondersteund door de getuigenverklaringen van [getuige] . De rechtbank zal deze feiten en omstandigheden dan ook als uitgangspunt nemen bij haar beoordeling.



Naar het oordeel van de rechtbank was door de gedragingen van de aangever weliswaar sprake van onmiddellijk dreigend gevaar voor een ogenblikkelijke, wederrechtelijke aanranding van verdachtes lijf, maar kunnen de daarop volgende handelingen van de verdachte, gelet op diens bedoeling en de uiterlijke verschijningsvorm van zijn gedrag, niet worden aangemerkt als verdedigingshandelingen. Zijn handelingen moeten – naar de kern bezien – als aanvallend worden aangemerkt. 



Immers, nadat aangever dreigend op verdachte kwam aflopen, heeft verdachte aangever een duw gegeven. Ook in reactie op de vuistslag van aangever heeft verdachte geprobeerd om hem terug te slaan. Dit zijn handelingen die niet getuigen van een wil tot verdedigen, maar tot het inzetten van een tegenaanval. Dit past ook in de eigen verklaring van verdachte dat hij handelde uit de “adrenaline” van het gevecht en gefocust was. Daar komt nog bij dat verdachte na het gevecht zelfs achter aangever is aangerend om hem “op te jagen”.



Het verweer wordt verworpen.



Er is de rechtbank derhalve geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.



Het bewezen verklaarde levert volgens de wet de volgende strafbare feiten op: 




feit 1 meer subsidiair en 2:

de eendaadse samenloop van poging tot zware mishandeling en bedreiging met zware mishandeling.




7STRAFBAARHEID VAN VERDACHTE


Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.




8OPLEGGING VAN STRAF


8.1


De vordering van de officier van justitie

De officier van justitie heeft gevorderd verdachte ter zake van het door hem bewezen geachte te veroordelen tot een gevangenisstraf van 18 maanden.



8.2


Het standpunt van de verdediging

De raadsvrouw heeft – indien de rechtbank tot een bewezenverklaring komt – verzocht verdachte een lagere straf op te leggen dan door de officier van justitie is geëist. De raadsvrouw verzoekt daarbij om rekening te houden met artikel 63 van het Wetboek van Strafrecht.




8.3


Het oordeel van de rechtbank

Bij het bepalen van de straf heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.




De ernst van het feiten

Verdachte heeft zich schuldig gemaakt aan een poging tot zware mishandeling en bedreiging met zware mishandeling. Uit het dossier en de verklaring van verdachte ter terechtzitting blijkt dat verdachte aangever meermalen met een blikopener heeft geprikt/geslagen. Hierdoor heeft aangever letsel op een kwetsbaar onderdeel van het lichaam opgelopen, namelijk in de slaapstreek en het oor (dichtbij de slagader). Verdachte heeft hiermee inbreuk gemaakt op de lichamelijke integriteit van aangever, terwijl dit zwaar lichamelijk letsel bij aangever kon hebben veroorzaakt. Immers heeft aangever onder andere zeven hechtingen aan zijn oor moeten ondergaan en drie hechtingen aan zijn scheurwonden. Verdachte mag dan ook van geluk spreken dat het letsel van aangever in die zin beperkt is gebleven en hij geen vitale lichaamsdelen heeft geraakt.




De persoon van verdachte

De rechtbank heeft acht geslagen op een uittreksel uit het Justitieel Documentatieregister van 16 november 2021. Hieruit blijkt dat verdachte reeds eerder voor soortgelijke feiten is veroordeeld tot gevangenisstraffen en terbeschikkingstelling met een bevel tot verpleging.



Daarnaast heeft de rechtbank kennis genomen van de Pro Justitia rapportage van het Nederlands Instituut voor Forensische Psychiatrie en Psychologie van 14 juli 2021, dat in onderhavige zaak (en in zaak met parketnummer 16/251682-20) is opgemaakt. Hieruit volgt dat verdachte niet heeft meegewerkt aan het psychiatrisch en psychologisch onderzoek en het forensisch milieuonderzoek. De onderzoekers hebben zich onthouden van een advies over de mate van toerekeningsvatbaarheid van verdachte, nu met name de beweegredenen van verdachte onduidelijk zijn gebleven. Tot slot hebben de onderzoekers zich evenmin uitgelaten over een advies omtrent de behandeling van verdachte, aangezien de eventuele psychologische/psychiatrische factoren die van invloed zijn op het recidiverisico van verdachte onduidelijk zijn gebleven.




De op te leggen straf

De rechtbank heeft bij de oplegging van de straf de oriëntatiepunten voor straftoemeting, die het in de organisatie van de Rechtspraak bestaande Landelijk Overleg Vakinhoud Strafrecht van de gerechtshoven en de rechtbanken (LOVS) heeft vastgesteld, als uitgangspunt genomen. Voor zware mishandeling wordt als oriëntatiepunt een gevangenisstraf voor zeven maanden genoemd. De rechtbank heeft daarbij in strafverminderende zin in acht genomen dat er in dit geval sprake is van een poging tot zware mishandeling. Voorts heeft de rechtbank laten meewegen dat er sprake is van eendaadse samenloop met de bedreiging met zware mishandeling. De rechtbank heeft bij het opleggen van de straf er tevens rekening mee gehouden dat verdachte na het plegen van het bewezenverklaarde op 27 oktober 2021 is veroordeeld tot een gevangenisstraf van 14 jaren en terbeschikkingstelling met een bevel tot verpleging voor twee jaren. De rechtbank heeft derhalve de voorschriften toegepast die gelden voor de situatie waarin verdachte een straf zou zijn opgelegd voor alle feiten tegelijk. Gelet op het voorgaande ziet de rechtbank aanleiding om af te wijken van het oriëntatiepunt van zeven maanden.



Alles overwegende is de rechtbank van oordeel dat een gevangenisstraf van drie maanden passend en geboden is.





9BENADEELDE PARTIJ



        [slachtoffer] heeft zich als benadeelde partij in het geding gevoegd en vordert een bedrag van € 10.275,00. Dit bedrag bestaat uit € 275,00 materiële schade en € 10.000,00 immateriële schade, ten gevolge van het aan verdachte onder 1 en 2 ten laste gelegde feit.



9.1

Het standpunt van de officier van justitie 



De officier van justitie heeft gevorderd om de vordering van de benadeelde partij wat betreft de materiële component toe te wijzen en ten aanzien van de immateriële component te matigen en het toe te wijzen bedrag te vermeerderen met de wettelijke rente en de schadevergoedingsmaatregel.




9.1

Het standpunt van de verdediging



De raadsvrouw heeft verzocht om de benadeelde partij in de gehele vordering niet-ontvankelijk te verklaren, primair in het licht van de bepleite vrijspraak en subsidiair vanwege een onevenredige belasting van het strafproces.




9.2

Het oordeel van de rechtbank



De rechtbank zal de vordering van [slachtoffer] ten aanzien van de materiële schade afwijzen. De kledingstukken (trainingspak, ondergoed, T-shirt en schoeisel) van benadeelde partij zijn door de politie in beslag genomen. Uit bijlage 1 bij het verzoek tot schadevergoeding blijkt dat de officier van justitie toestemming heeft gegeven voor het vrijgeven van de kleding. Dat het de vraag is óf de kledingstukken aan benadeelde partij geretourneerd zullen worden (vanwege onjuiste registratie of onbekende locatie), komt niet voor rekening van verdachte. Bovendien is niet onderbouwd dat de kledingstukken onbruikbaar zijn geraakt. 
Het schadebedrag betreffende de plaatsing van de benadeelde partij in de isoleercel kan evenmin op verdachte verhaald worden. De plaatsing is immers gebaseerd op een intern besluit van de Penitentiaire Inrichting. Voor compensatie van mogelijk onterechte plaatsing in de isoleercel dient de benadeelde partij een andere procedure te volgen. 



Ten aanzien van de immateriële schade kan naar het oordeel van de rechtbank worden vastgesteld dat de benadeelde partij enig letsel heeft opgelopen. Echter heeft de benadeelde partij onvoldoende onderbouwd dat hij ten gevolge van de bewezenverklaarde feiten oorsuizen heeft opgelopen. Gelet op vergelijkbare zaken begroot de rechtbank het geleden bedrag aan immateriële schade naar billijkheid op € 500,00. De rechtbank zal dit bedrag toewijzen, te vermeerderen met de gevorderde wettelijke rente vanaf 14 april 2021 tot de dag van volledige betaling. De rechtbank zal de vordering wat betreft het meer gevorderde niet-ontvankelijk verklaren. De procedure aanhouden teneinde de benadeelde partij in de gelegenheid te stellen zijn vordering nader te onderbouwen, levert een onevenredige belasting op van het strafproces. De benadeelde partij kan het resterende deel van de vordering desgewenst aanbrengen bij de burgerlijke rechter.



Als extra waarborg voor betaling zal de rechtbank aan verdachte de verplichting opleggen ten behoeve van de benadeelde partij aan de Staat € 500,00 te betalen, vermeerderd met de wettelijke rente vanaf 14 april 2021 tot de dag van volledige betaling. Indien dit niet door verdachte wordt betaald, zal deze verplichting worden aangevuld met tien dagen gijzeling, waarbij toepassing van de gijzeling de betalingsverplichting niet opheft.



De betaling die door verdachte aan de Staat is gedaan, zal in mindering worden gebracht op de verplichting tot betaling aan de benadeelde partij. Dit geldt andersom ook indien betaling is gedaan aan de benadeelde partij. 



Tevens zal verdachte worden veroordeeld in de kosten die door de benadeelde partij zijn gemaakt en ten behoeve van de tenuitvoerlegging van deze uitspraak nog zal maken. Tot op heden worden deze kosten begroot op nihil.





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 45, 55, 63, 285 en 302 van het Wetboek van Strafrecht, zoals de artikelen luidden ten tijde van het bewezen verklaarde.




11BESLISSING


De rechtbank:




Vrijspraak


- verklaart het onder 1 primair en subsidiair ten laste gelegde niet bewezen en spreekt verdachte daarvan vrij; 



Bewezenverklaring


- verklaart het onder 1 meer subsidiair en onder 2 ten laste gelegde bewezen zoals hiervoor in rubriek 5 is vermeld;
- verklaart het onder 1 meer subsidiair en onder 2 meer of anders ten laste gelegde niet bewezen en spreekt verdachte daarvan vrij; 



Strafbaarheid


- verklaart het onder 1 meer subsidiair en onder 2 bewezen verklaarde strafbaar en kwalificeert dit zoals hiervoor in rubriek 6 is vermeld; 
- verklaart verdachte strafbaar; 



Oplegging straf


- veroordeelt verdachte tot een gevangenisstraf van 3 (drie) maanden; 



Benadeelde partij [slachtoffer]




wijst de vordering van [slachtoffer] toe tot een bedrag van € 500,00, bestaande uit immateriële schade; 


veroordeelt verdachte tot betaling aan [slachtoffer] van het toegewezen bedrag, vermeerderd met de wettelijke rente vanaf 14 april 2021 tot de dag van volledige betaling; 


verklaart [slachtoffer] wat betreft het meer gevorderde aan immateriële schade niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter;  


wijst de vordering van [slachtoffer] wat betreft de materiële schade af; 


legt verdachte de verplichting op ten behoeve van [slachtoffer] aan de Staat € 500,00 te betalen, vermeerderd met de wettelijke rente vanaf 14 april 2021 tot de dag van volledige betaling, bij niet betaling aan te vullen met 10 (tien) dagen gijzeling. De toepassing van de gijzeling heft de hiervoor opgelegde betalingsverplichting niet op;


bepaalt dat verdachte van zijn verplichting tot het vergoeden van schade is bevrijd als hij op een van de hiervoor beschreven manieren de schade aan de benadeelde partij dan wel aan de Staat heeft vergoed;


veroordeelt verdachte ook in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil.


Dit vonnis is gewezen door mr. V.C. Kool, voorzitter, mrs. R.B. Eigeman en J. van Zeijts, rechters, in tegenwoordigheid van mrs. C. Vos en R.R.V. Joerawan, griffiers, en is uitgesproken op de openbare terechtzitting van 8 maart 2022.


Mrs. Van Zeijts en C. Vos zijn buiten staat dit vonnis mede te ondertekenen.
















































Bijlage: de gewijzigde tenlastelegging




Aan verdachte wordt ten laste gelegd dat: 



1.
hij op of omstreeks 14 april 2021 te [plaats] , in elk geval in Nederland, ter uitvoering van het door verdachte voorgenomen misdrijf om [slachtoffer] opzettelijk van het leven te beroven, die [slachtoffer] meermalen, althans eenmaal, met een scherp en/of puntig voorwerp, althans met een voorwerp, in de rechterslaapstreek, althans in het gezicht/hoofd en/of in/door zijn (rechter)oor, althans in/door het hoofd en/of in zijn (achter)hoofd heeft gestoken en/of gesneden en/of geprikt en/of gestoten en/of geslagen terwijl de uitvoering van dat voorgenomen misdrijf niet is voltooid;



subsidiair althans, indien het vorenstaande niet tot een veroordeling mocht of zou kunnen leiden:
hij op of omstreeks 14 april 2021 te [plaats] , in elk geval in Nederland, aan [slachtoffer] opzettelijk zwaar lichamelijk letsel, te weten een of meer (ontsierende) littekens/verwondingen in het gezicht en/of het (rechter)oor en/of het (achter)hoofd heeft toegebracht en/of oorsuizen heeft veroorzaakt door die [slachtoffer] meermalen, althans eenmaal, met een scherp en/of puntig voorwerp, althans met een voorwerp, in de rechterslaapstreek, althans in het gezicht/hoofd en/of in/door zijn (rechter)oor, althans in/door het hoofd en/of in zijn (achter)hoofd te steken en/of te snijden en/of te prikken en/of te stoten en/of te slaan;



meer subsidiair althans, indien het vorenstaande niet tot een veroordeling mocht of zou kunnen leiden:
hij op of omstreeks 14 april 2021 te [plaats] , in elk geval in Nederland ter uitvoering van het door verdachte voorgenomen misdrijf om aan [slachtoffer] opzettelijk zwaar lichamelijk letsel toe te brengen die [slachtoffer] meermalen, althans eenmaal, met een scherp en/of puntig voorwerp, althans met een voorwerp, in de rechterslaapstreek, althans in het gezicht/hoofd en/of in/door zijn (rechter)oor, althans in/door het hoofd en/of in zijn (achter)hoofd heeft gestoken en/of gesneden en/of geprikt en/of gestoten en/of geslagen terwijl de uitvoering van dat voorgenomen misdrijf niet is voltooid;



meest subsidiair
hij op of omstreeks 14 april 2021 te [plaats] , in elk geval in Nederland, [slachtoffer] heeft mishandeld door die [slachtoffer] meermalen, althans eenmaal, met een scherp en/of puntig voorwerp, althans met een voorwerp, in de rechterslaapstreek, althans in het gezicht/hoofd en/of in/door zijn (rechter)oor, althans in/door het hoofd en/of in zijn (achter)hoofd te steken en/of te snijden en/of te prikken en/of te stoten en/of te slaan;



2.
hij op of omstreeks 14 april 2021 te [plaats] , in elk geval in Nederland, [slachtoffer] heeft bedreigd met enig misdrijf tegen het leven gericht en/of met zware mishandeling, door een scherp en/of puntig, althans een voorwerp, naar het hoofd van die te steken/te prikken en/of in de richting van die [slachtoffer] te tonen en/of te houden.



 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal van 31 augustus 2021, genummerd 2021114611, opgemaakt door politie Midden-Nederland, doorgenummerd pagina 1 tot en met 93. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Pagina 26.


 Een in de wettelijke vorm opgemaakt proces-verbaal van verhoor getuige [slachtoffer] door de rechter-commissaris van 18 januari 2020.


 Een forensisch geneeskundig onderzoek van GGD Amsterdam van 7 september 2021, opgemaakt door H.N.J.M. van Venrooij, forensisch arts KNMG.

",Rechtbank Midden-Nederland,2022-03-08,2022-03-07,16/125888-21 (P),Uitspraak,,,Strafrecht,Eerste aanleg - meervoudig,"
Vrijspraak poging doodslag en zware mishandeling. Bewezenverklaring van poging tot zware mishandeling en bedreiging met zware mishandeling van een mede gedetineerde in de Penitentiaire Inrichting Lelystad. Veroordeling tot een gevangenisstraf van drie maanden. Toewijzing vordering benadeelde partij tot 500,- euro (immaterieel), rest niet-ontvankelijk. Afwijzing vordering materiële schade.
","

Rechtspraak.nl

","Vrijspraak poging doodslag en zware mishandeling. Bewezenverklaring van poging tot zware mishandeling en bedreiging met zware mishandeling van een mede gedetineerde in de Penitentiaire Inrichting Lelystad. Veroordeling tot een gevangenisstraf van drie maanden. Toewijzing vordering benadeelde partij tot 500,- euro (immaterieel), rest niet-ontvankelijk. Afwijzing vordering materiële schade."
979,ECLI:NL:RBGEL:2022:1224,"

RECHTBANK GELDERLAND


Inloopteam Bestuursrecht



zaaknummer: 21/4352 

uitspraak van de enkelvoudige kamer in de zaak tussen


      [Eiser A] , uit [plaats A] , eiseres 


en




de Raad van bestuur van het Uitvoeringsinstituut Werknemersverzekeringen (het Uwv), verweerder,
(gemachtigde: mr. M.S. Winkel).




Procesverloop


Met het besluit van 8 juni 2021 (het primaire besluit) heeft het Uwv een herziening van het dagloon van eiseres afgewezen.



Bij besluit van 18 augustus 2021 (het bestreden besluit) heeft het Uwv het bezwaar van eiseres ongegrond verklaard. 



Eiseres heeft tegen het bestreden besluit beroep ingesteld.



Op 17 november 2021 heeft het Uwv een gewijzigd besluit op bezwaar genomen. Met dit besluit heeft het Uwv het primaire en het bestreden besluit laten vervallen en het bezwaar van eiseres alsnog ongegrond verklaard. Op grond van artikel 6:19 van de Algemene wet bestuursrecht (Awb) maakt het gewijzigde besluit op bezwaar onderdeel uit van deze beroepszaak. 



Eiseres heeft aanvullende beroepsgronden ingediend.



Het Uwv heeft een verweerschrift ingediend.



Met (stilzwijgende) toestemming van partijen is een zitting achterwege gebleven en heeft de rechtbank de zaak schriftelijk afgedaan.





Wat er aan deze procedure vooraf ging 

Eiseres werkte als doofblindenbegeleider voor 28 uur per week. Zij heeft zich op 13 februari 2018 ziekgemeld voor dit werk. Vervolgens heeft het Uwv de aanvraag om een uitkering op grond van de Wet werk en inkomen naar arbeidsvermogen (Wet WIA) beoordeeld. Aan eiseres is per 11 februari 2020 een IVA-uitkering toegekend, omdat er sprake is van volledige en duurzame arbeidsongeschiktheid. 
Eiseres is het niet eens met de berekening van het WIA-dagloon (het dagloon) waarop de hoogte van de IVA-uitkering gebaseerd is. Zij heeft daartegen bezwaar ingediend en een herziening aangevraagd. In het gewijzigde besluit op bezwaar heeft het Uwv gesteld dat het dagloon op een juiste manier is vastgesteld. 




Wat eiseres vindt


Eiseres is het niet met het Uwv eens. Zij voert aan dat de onregelmatigheidstoeslag (ORT) die zij in februari 2018 heeft ontvangen over januari 2018 onterecht niet is meegenomen in de berekening van het dagloon. De ORT maakt namelijk een onlosmakelijk deel uit van haar arbeidsovereenkomst en salaris. Zij stelt dus dat de ORT over januari 2018 loon is dat zij heeft verdiend in de referteperiode. Eiseres stelt dat deze toeslag in de referteperiode vorderbaar en inbaar was en daarmee voldoet aan de voorwaarden van artikel 15, tweede lid van het Dagloonbesluit om wel meegerekend te worden als loon. Deze vordering heeft zij ook bij haar werkgever gedaan, door een verzoek om de ORT over januari 2018 mee te nemen in de berekening van het ziekengeld. Als laatste haalt eiseres ter onderbouwing van haar beroepschrift twee uitspraken van de Centrale Raad van Beroep (CRvB) aan: ECLI:NL:CRVB:2017:150 en ECLI:NL:CRVB:2019:775. 




Wat verweerder vindt


Het UWV heeft op het beroepschrift gereageerd. Het UWV stelt dat bij de berekening van het dagloon de juiste gegevens zijn meegenomen. Daarnaast stelt het UWV dat de ORT niet voldoet aan de voorwaarden van artikel 15 tweede lid van het Dagloonbesluit: de toeslag is niet vorderbaar en er is geen sprake van niet inbaar loon. De genoemde rechtspraak vindt het Uwv niet vergelijkbaar met deze situatie. 




Waarover het gaat in deze zaak  


De vraag is of het Uwv terecht de ORT over januari 2018 niet heeft meegerekend voor het dagloon van eiseres. De rechtbank beoordeelt dit aan de hand van wat eiseres daartegen in heeft gebracht.  




Wat de rechtbank vindt 


Voor de berekening van het dagloon wordt uitgegaan van het loon dat de werknemer in de referteperiode heeft genoten bij de werkgever. Niet in geschil is dat de referteperiode voor eiseres loopt van de dag dat zij begonnen is bij haar werkgever tot de laatste dag van het volledig gewerkte aangiftetijdvak voordat zij ziek werd. Aangezien eiseres zich in februari 2018 heeft ziekgemeld is de referteperiode in dit geval van 15 december 2017 tot 31 januari 2018. 



Het staat vast dat de ORT is uitbetaald in februari 2018. De werkgever heeft in februari 2018 opgave gedaan van dit loon bij de polisadministratie en volgens artikel 15, eerste lid van het Dagloonbesluit wordt eiseres dan ook geacht dit loon te hebben genoten in februari 2018. Dit is buiten de grenzen van de referteperiode. 
Onder het tweede lid van hetzelfde artikel wordt een uitzondering gemaakt voor loon dat in de referteperiode vorderbaar en niet inbaar was. De rechtbank legt dit uit. 
Loon is vorderbaar als een werknemer voor het einde van zijn dienstverband en in de referteperiode recht heeft op betaling. Loon is niet inbaar als de werkgever ondanks vordering niet tot betaling overgaat. Daarbij is vereist dat de werknemer op niet mis te verstane wijze de werkgever heeft gemaand dit loon te betalen. Deze aanmaning dient gedaan te zijn in de referteperiode.  Indien een werkgever betaalt na een vordering, kan er niet gesproken worden van niet inbaar loon. 



Eiseres heeft aangevoerd dat het loon vorderbaar en inbaar was, maar uit haar toelichting begrijpt de rechtbank dat zij juist bedoelt dat het wel vorderbaar maar niet inbaar was en dat zij vindt dat de uitzondering van artikel 15 tweede lid van het Dagloonbesluit van toepassing is. 



De rechtbank constateert dat eiseres de ORT heeft verdiend over werkzaamheden in januari 2018, maar pas heeft ontvangen in februari 2018. Dit is conform artikel 3.3 van het CAO Verpleeg- Verzorgingshuizen, Thuiszorg en Jeugdgezondheidszorg (2018-2019), waarin is bepaald dat onder meer de ORT wordt ontvangen in de kalendermaand, volgend op de kalendermaand waarin de aanspraken zijn ontstaan. Dit betekent dat de ORT over januari uitbetaald dient te worden in februari en pas gevorderd kan worden per 1 maart. Daarmee concludeert de rechtbank dat de ORT over januari niet vorderbaar is geworden binnen de referteperiode. 



Ook is naar het oordeel van de rechtbank geen sprake van niet inbaar loon. Het verzoek van eiseres in mei 2018 aan haar werkgever om de ORT van januari 2018 mee te nemen in de vaststelling van het ziekengeld, is namelijk geen aanmaning tot uitbetaling van de ORT over januari. Dit verzoek gaat over de berekening van ziekengeld en niet over de uitbetaling van de ORT. Bovendien is de aanmaning pas een aantal maanden na het einde van de referteperiode, en dus te laat, gedaan. Daarmee concludeert de rechtbank dat er geen sprake is van niet inbaar loon. 



De situaties in de door eiseres genoemde rechtspraak maken dit niet anders. In ECLI:NL:CRVB:2017:150 waren de uren wel vorderbaar en was een bijzondere situatie met betrekking tot de niet-inbaarheid aan de orde. Ook in ECLI:NL:CRVB:2019:775 was het loon wél vorderbaar, maar er was, net zoals bij eiseres geen sprake van niet inbaar loon, in dat geval omdat de werknemer om achterstallige betaling heeft verzocht na het einde van de referteperiode. In beide gevallen was wel sprake van vorderbaarheid en bij eiseres niet, zodat ze alleen daarom al niet goed vergelijkbaar zijn.



Gezien het bovenstaande concludeert de rechtbank dat er geen sprake is van vorderbaar, maar niet inbaar loon, zoals bedoeld in art 15 tweede lid van het Dagloonbesluit. De uitzondering is dus niet van toepassing. Daardoor heeft het Uwv terecht dit bedrag niet meegenomen in de vaststelling van het dagloon voor de WIA-uitkering.
De rechtbank ziet in dat de latere uitbetaling van de ORT voor eiseres ongelukkig uitvalt en grote financiële gevolgen heeft, maar ziet daarin geen reden om anders te oordelen.



In het nemen van een gewijzigd besluit op bezwaar door het Uwv ziet de rechtbank aanleiding om het Uwv te veroordelen tot vergoeding van het griffierecht.




Wat is de conclusie van de rechtbank?
Het beroep van eiseres is ongegrond. Dit betekent dat zij geen gelijk krijgt. De rechtbank ziet in de toepassing van artikel 6:19 Awb door het Uwv wel aanleiding om het Uwv te veroordelen tot een vergoeding van het griffierecht van € 49,-.



Beslissing


De rechtbank:  



verklaart het beroep ongegrond; 


veroordeelt het Uwv tot vergoeding van het griffierecht van € 49,- aan eiseres.





Deze uitspraak is gedaan door mr. Y.N.M Rijlaarsdam, rechter, in aanwezigheid van mr. Y.A.J. van Egmond, griffier op 7 maart 2022

















griffier




rechter








De uitspraak is toegezonden aan de partijen op bovengenoemde datum en wordt binnen een week na deze datum openbaar gemaakt door publicatie op rechtspraak.nl.




Bent u het niet eens met deze uitspraak?
Als u het niet eens bent met deze uitspraak, kunt u een brief sturen naar de Centrale Raad van Beroep waarin u uitlegt waarom u het er niet mee eens bent. Dit heet een beroepschrift. U moet dit beroepschrift indienen binnen 6 weken na de dag waarop deze uitspraak is verzonden. U ziet deze datum hierboven.


 CRvB 8 juni 2016, ECLI:NL:CRVB:2016:2134.


 CRvB 4 november 2010, ECLI:NL:CRVB:2010:BO3805, CRvB 28 januari 2011, ECLI:NL:CRVB:2011:BP2521 en CRvB 23 maart 2012, ECLI:NL:CRVB:2012:BV9859.

",Rechtbank Gelderland,2022-03-07,2022-03-08,AWB - 21 _ 4352,Uitspraak,,,Bestuursrecht; Socialezekerheidsrecht,Eerste aanleg - enkelvoudig,"

Berekening dagloon WIA-uitkering.
Toeslag ontvangen buiten referteperiode terecht niet meegerekend.

","

Rechtspraak.nl

","Berekening dagloon WIA-uitkering.
Toeslag ontvangen buiten referteperiode terecht niet meegerekend."
980,ECLI:NL:CBB:2022:99,"

uitspraak












COLLEGE VAN BEROEP VOOR HET BEDRIJFSLEVEN


zaaknummer: 21/606


uitspraak van de enkelvoudige kamer van 8 maart 2022 in de zaak tussen
v.o.f. [naam 1] , te [woonplaats] , appellante,


en


de minister van Economische Zaken en Klimaat, verweerder 
(gemachtigden: mr. M.J.H. van der Burgt en mr. S.M. Piron).



Procesverloop 


Bij besluit van 25 oktober 2020 (het primaire besluit) heeft verweerder aan appellante op grond van de Regeling subsidie financiering vaste lasten MKB COVID-19 (TVL) een voorlopige subsidie toegekend. 



Bij besluit van 9 december 2020 (het bestreden besluit) heeft verweerder het bezwaar van appellante ongegrond verklaard.



Appellante heeft tegen het bestreden besluit beroep ingesteld. 



Verweerder heeft een verweerschrift ingediend.



Het onderzoek ter zitting heeft plaatsgevonden op 31 januari 2022.
Namens appellante zijn verschenen [naam 2] en [naam 3] . Verweerder heeft zich laten vertegenwoordigen door zijn gemachtigden. 




Overwegingen 



Het wettelijk kader is opgenomen in de bijlage, die deel uitmaakt van deze uitspraak. Aanleiding van deze procedure


Appellante heeft een aanvraag ingediend voor een subsidie op grond van de TVL. Bij het primaire besluit heeft verweerder appellante een subsidie verleend van € 11.583,75.


Appellante drijft een onderneming waarover in het handelsregister van de KvK op de peildatum van 15 maart 2020 de volgende SBI-codes waren opgenomen:




“SBI-code: 56.10.2 - Fastfoodrestaurants, cafetaria’s, ijssalons, eetkramen e.d.



SBI-code: 93.21.2 Kermisattracties”.



De SBI-code is de door het Centraal Bureau voor de Statistiek gehanteerde ‘Standaard Bedrijfsindeling’.

4. In het handelsregister was als bedrijfsomschrijving opgenomen: 


“Poffertjes- gebak- en wafelkraam. Kermis spelwagen”. 


5. Verweerder heeft bij de verlening van de subsidie de onder SBI-code 56.10.2 vallende activiteiten als hoofdactiviteit aangemerkt, waarbij de omvang van de vaste lasten forfaitair op 25% van de omzet is vastgesteld. Standpunt appellante 
6. Appellante stelt dat bij de toekenning van de subsidie SBI-code 93.21.2 moet worden gehanteerd, waarbij de omvang van de vaste lasten forfaitair op 34% van de omzet is vastgesteld. Zij voert aan dat het exploiteren van een kermisattractie een van haar hoofdactiviteiten is. Bij de KvK heeft appellante bewijsstukken overgelegd met als gevolg dat de KvK het handelsregister heeft aangepast en de SBI-code 56.10.2 als eerste heeft vermeld. Een poffertjeskraam is niet slechts een eetkraam, maar is ook een kermisattractie. Dit blijkt uit de omschrijving van diverse vergunningen. Diverse instanties erkennen appellante als kermisattractie. Volgens appellante is het zeer schrijnend dat zij door de gemeente [naam 4] als kermisattractie wordt aangemerkt en zodoende onder openingstijden voor een kermisattractie valt, maar door de overheid niet als zodanig wordt erkend bij het toekennen van een subsidie op grond van de TVL. Appellante is er niet op geattendeerd dat de SBI-codes in het handelsregister in een verkeerde volgorde staan vermeld. Indien in het handelsregister meerdere SBI-codes zijn geregistreerd, zou verweerder de meest gunstige kiezen. Appellante stelt dat zij net als andere collega kermisexploitanten een kermisbedrijf heeft en wil daarmee worden gelijkgesteld. Zij wordt even hard als haar collega’s geraakt door de coronamaatregelen. Appellante verwijst naar ook naar een andere zaak die bij verweerder aanhangig is.  


Standpunt verweerder 

7. Verweerder stelt dat de subsidie terecht is toegekend op basis van de SBI-code 56.10.2, omdat appellante feitelijk (hoofdzakelijk) een poffertjeskraam exploiteert. Uit de toelichting op de SBI-code 93.21.2 blijkt dat eetkramen op kermissen expliciet zijn uitgesloten van die SBI-code. Volgens verweerder is het bestreden besluit ook niet in strijd met het gelijkheidsbeginsel, omdat de exploitatie van een poffertjeskraam niet hetzelfde is als de exploitatie van een kermisattractie. Dat appellante in andere situaties wel als kermisexploitant wordt aangemerkt, neemt niet weg dat de TVL bewust is ingericht op de SBI-codes omwille van de uitvoerbaarheid. 


Beoordeling door het College

8. Het betoog van appellante dat de subsidie op basis van SBI-code 93.21.2 moet worden verleend slaagt niet. Het College verwijst hiervoor naar zijn uitspraken van 
22 december 2020 (ECLI:NL:CBB:2020:996, ECLI:NL:CBB:2020:997 en ECLI:NL:CBB:2020:998). Daarin heeft het College al geoordeeld dat de bepalingen van de TVL, ook in samenhang bezien met het handelsregister en de daarvoor geldende regelgeving, geen aanknopingspunt bieden voor verweerders uitvoeringspraktijk waarin de als eerste in het handelsregister vermelde SBI-code als hoofdactiviteit wordt aangemerkt. Het College acht het goed navolgbaar dat verweerder bij de beoordeling van de aanvragen in eerste instantie ervan uitgaat dat de als eerste vermelde SBI-code hoort bij de hoofdactiviteit van een onderneming. Als de aanvrager echter bestrijdt dat de eerst vermelde SBI-code die van de (enige) hoofdactiviteit is, kan verweerder daar niet aan voorbijgaan uitsluitend door te verwijzen naar de in het handelsregister als eerste vermelde SBI-code en het feit dat de aanvrager zelf verantwoordelijk is voor een juiste inschrijving van de activiteiten in dat register. Verweerder moet daar dan nader onderzoek naar doen. Dat heeft verweerder ook gedaan. In het handelsregister staan bij appellante twee SBI-codes vermeld, waaronder 93.21.2. Verweerder heeft onderzocht of deze SBI-code past bij de feitelijke hoofdactiviteit van appellante en heeft terecht geconcludeerd dat de hoofdactiviteit van appellante daar niet bij past. Appellante heeft namelijk (ter zitting) toegelicht dat zij beschikt over meerdere wagens, maar dat haar hoofdactiviteit ziet op het exploiteren van een poffertjeskraam. Uit de toelichting bij de SBI-code 93.21.2 voor kermisattracties volgt dat eetkramen zijn uitgezonderd onder deze SBI-code. De hoofdactiviteit van appellante valt daarom niet onder de SBI-code 93.21.2 maar onder de SBI-code 56.10.2. 

9. Het College onderkent dat deze uitkomst ongelukkig is voor appellante, omdat zij met onder andere haar poffertjeskraam uitsluitend op de kermis staat. Dit betekent echter niet dat zij volgens de SBI tot dezelfde branche als kermisattracties behoort. In de toelichting op de TVL staat vermeld dat er voor is gekozen om het aandeel vaste lasten in de omzet te bepalen op branche-niveau (dit komt overeen met een tweecijferige SBI-code). Eetkramen worden, zo blijkt uit de eerste twee cijfers van de SBI-codes en de bijbehorende toelichting bij de SBI-code 93.21.2, niet geschaard onder dezelfde branche waartoe kermisattracties behoren. Het beroep op het gelijkheidsbeginsel slaagt daarom niet. Verder is in de toelichting op de TVL vermeld dat het inherent is aan de gekozen systematiek dat voor sommige ondernemingen de verhouding tussen omzet en vaste lasten die van toepassing is te hoog zal zijn, en voor andere ondernemingen te laag in vergelijking met de daadwerkelijke verhouding. De verhouding is per sector vastgesteld; ondernemingen binnen sectoren laten zich immers redelijk goed vergelijken. Hierdoor wordt dit effect deels gemitigeerd. Met deze wijze wordt geen rekening gehouden met verschillen tussen ondernemingen binnen sectoren, bijvoorbeeld verschillen in omvang, locatie en wijze van bedrijfsuitoefening. Het belang van uitvoerbaarheid en beperking van de administratieve lasten weegt voor het kabinet op dit punt echter zwaarder. Dat betekent dat appellante in het kader van de TVL tot de horeca-branche behoort en daarbij geen rekening wordt gehouden met het feit dat zij enkel op kermissen staat.  

10. Het beroep is ongegrond.  



Beslissing


Het College verklaart het beroep ongegrond.



Deze uitspraak is gedaan door mr. R.W.L. Koopmans, in aanwezigheid van mr. P.E.A. Chao, griffier. De beslissing is in het openbaar uitgesproken op 8 maart 2022.








De voorzitter is verhinderd				De griffier is verhinderd
de uitspraak te ondertekenen.				de uitspraak te ondertekenen. 



BIJLAGE




Regeling subsidie financiering vaste lasten MKB COVID-19 (TVL) 


“Artikel 2 (verstrekking subsidie)
1. De minister verstrekt eenmalig een subsidie aan een getroffen MKB-onderneming om bij te dragen aan de financiering van de vaste lasten in de maanden juni, juli, augustus en september van 2020.
2. De subsidie wordt enkel verstrekt aan een MKB-onderneming:
a. waarvan het omzetverlies ten minste 30% bedraagt;
b. waarvan de uitkomst van de vermenigvuldiging van de omzet in de referentieperiode met de ratio tussen de vaste kosten en de omzet van een gemiddeld bedrijf, zoals per sector genoemd in de vierde kolom van de tabel in de bijlage, ten minste € 4.000 bedraagt;
c. die op 15 maart 2020 in het handelsregister stond ingeschreven;
d. waarvan de hoofd- of nevenactiviteit, waaronder de MKB-onderneming op 15 maart 2020 is ingeschreven in het handelsregister met de daarbij behorende code van de Standaard Bedrijfsindeling, in de bijlage is opgenomen, zoals in voorkomend geval nader geclausuleerd in derde kolom van de tabel in de bijlage;
e.die:
1°.voor zover het een MKB-onderneming, niet zijnde een horecaonderneming of een ambulante onderneming, betreft:
 –ten minste één vestiging heeft met een ander adres dan het privéadres van de eigenaar of eigenaren van de MKB-onderneming; of
 –een vestiging heeft die fysiek afgescheiden is van de privéwoning van de eigenaar of eigenaren van de MKB-onderneming en voorzien is van een eigen opgang of toegang; of
2°.voor zover het een horecaonderneming betreft ten minste één horecagelegenheid huurt, pacht of in eigendom heeft.
3. In afwijking van het tweede lid, aanhef en onderdeel d, wordt subsidie verstrekt aan een MKB-onderneming indien uit de aanduiding van de uitgeoefende activiteit of activiteiten van de onderneming, waaronder de onderneming op 15 maart 2020 is ingeschreven in het handelsregister, ten genoegen van de minister blijkt dat de onderneming een hoofd- of nevenactiviteit uitvoert die in de bijlage is opgenomen, zoals in voorkomend geval nader geclausuleerd in derde kolom van de tabel in de bijlage.
4. Indien een MKB-onderneming na 29 februari 2020 voor de eerste maal is ingeschreven in het handelsregister:
o a. is het tweede lid, aanhef en onderdeel a, niet van toepassing;
o b. wordt subsidie in afwijking van het tweede lid, aanhef en onderdeel b, verstrekt indien de onderneming verwacht in de maanden juni, juli, augustus en september van 2020 ten minste € 4.000 aan vaste lasten te hebben”.



In de bijlage bij de TVL vermeldt de eerste kolom de omschrijving van de activiteit, de tweede kolom de SBI(Standaard Bedrijfsindeling)-code, de derde kolom (in een beperkt aantal gevallen) een nadere clausulering en de vierde kolom de (forfaitaire) verhouding tussen vaste kosten en omzet in procenten (variërend van 4% tot 72%).



In de toelichting op de TVL is onder meer het volgende opgenomen:



“3.3 Bepaling en drempel vaste lasten



(…)



Zoals hierboven genoemd, worden de vaste lasten in deze regeling bij benadering bepaald. De meest zuivere manier zou zijn om uit te gaan van de daadwerkelijke vaste lasten van de ondernemingen in de periode van 1 juni tot en met 30 september 2020. De daarbij horende bewijslast acht het kabinet echter onevenredig in het licht van de aard van de doelgroep (zwaar getroffen MKB-sectoren) en de relatief beperkte hoogte van de subsidie (maximaal € 50.000). Er is daarom voor gekozen om de vaste lasten te bepalen aan de hand van de omzet in de referentieperiode. Dit bedrag wordt vervolgens vermenigvuldigd met een gemiddelde verhouding tussen vaste lasten en omzet, bepaald voor de sector waartoe de onderneming behoort.



Het aandeel vaste lasten in de omzet is bepaald op basis van gegevens van het Centraal Bureau voor de Statistiek7 en is opgenomen in de vierde kolom in de tabel in de bijlage bij de regeling. Bij de berekening zijn de volgende kostensoorten beschouwd als vaste lasten: de afschrijvingen op vaste activa en de overige bedrijfskosten. Onder de afschrijvingen op vaste activa wordt door het CBS verstaan de waardevermindering van duurzame productiemiddelen, zoals machines, gebouwen, vervoermiddelen en software, als gevolg van normale slijtage en voorzienbare economische veroudering. Onder de overige bedrijfskosten vallen de bedrijfskosten die niet betrekking hebben op de inkoopwaarde van de omzet, de arbeidskosten en de afschrijvingen op vaste activa.



Er is voor gekozen om het aandeel vaste lasten in de omzet te bepalen op branche-niveau (dit komt overeen met een tweecijferige SBI-code). Verdere uitsplitsing binnen branches (drie- of viercijferige SBI-code) bleek geen optie vanwege onvoldoende beschikbaarheid van gegevens om verschillen tot op dat niveau goed te kunnen onderbouwen.



De SBI codes 11.05, 14.13, 14.19 en 74.102 zijn onderdeel van de bijlage voor zover er sprake is van een bedrijf met een winkel. Daarom hebben deze sectoren het vaste lasten percentage van de detailhandel (SBI code 47). De tandtechnici (SBI 32.50.1) hebben hetzelfde percentage als de tandheelkundige specialisten (SBI code 86.23.2).



In een beperkt aantal gevallen was het aandeel vaste lasten in de omzet ook op branche-niveau niet goed te bepalen op grond van de beschikbare gegevens. In die gevallen zijn de overige bedrijfskosten bepaald op basis van een inschatting van het aandeel in de bedrijfskosten bestaande uit de inkoopwaarde van de omzet en de overige bedrijfskosten. Dit heeft betrekking op de sectoren met een SBI code vanaf 82 tot en met 96, met uitzondering van SBI code 95 (reparatie van consumenten artikelen).



Inherent aan de gekozen systematiek is dat voor sommige ondernemingen de verhouding tussen omzet en vaste lasten die van toepassing is te hoog zal zijn, en voor andere ondernemingen te laag in vergelijking met de daadwerkelijke verhouding. De verhouding is per sector vastgesteld; ondernemingen binnen sectoren laten zich immers redelijk goed vergelijken. Hierdoor wordt dit effect deels gemitigeerd. Met deze wijze wordt geen rekening gehouden met verschillen tussen ondernemingen binnen sectoren, bijvoorbeeld verschillen in omvang, locatie en wijze van bedrijfsuitoefening. Het belang van uitvoerbaarheid en beperking van de administratieve lasten wegen voor het kabinet op dit punt echter zwaarder.



De uitkomst van de berekening van de vaste lasten van de onderneming heeft in beginsel geen relatie met het bedrag aan vaste lasten dat de onderneming betaalt in de subsidieperiode. Ondernemingen hoeven het bedrag van de vaste lasten in die periode dan ook niet aan te tonen. Opgemerkt wordt wel dat als een subsidieontvanger gedurende de subsidieperiode stopt met zijn activiteiten en ook zijn vaste lasten tot nul brengt, de subsidieontvanger oneigenlijk gebruik maakt van de subsidie. Hij handelt dan immers in strijd met het doel van de subsidie, het bijdragen aan de financiering van de vaste lasten van getroffen MKB-ondernemingen (artikel 2, eerste lid, van de regeling).



Het aandeel vaste lasten in de omzet zoals hier omschreven, en vastgelegd in de bijlage van de regeling wordt ook gebruikt voor de bepaling van de hoogte van de subsidie. Zie hiervoor verder paragraaf 3.4 van deze toelichting.



(…)”


",College van Beroep voor het bedrijfsleven,2022-03-08,2022-03-04,21/606,Uitspraak,,,Bestuursrecht,Eerste aanleg - enkelvoudig,"

-	Beleidsregel tegemoetkoming ondernemers getroffen sectoren COVID-19
Het beroep is ongegrond. In het handelsregister staan bij appellante twee SBI-codes vermeld, waaronder 93.21.2. Verweerder heeft onderzocht of deze SBI-code past bij de feitelijke hoofdactiviteit van appellante en heeft terecht geconcludeerd dat de hoofdactiviteit van appellante daar niet bij past. Appellante heeft namelijk toegelicht dat zij beschikt over meerdere wagens, maar dat haar hoofdactiviteit ziet op het exploiteren van een poffertjeskraam. Uit de toelichting bij de SBI-code 93.21.2 voor kermisattracties volgt dat eetkramen zijn uitgezonderd onder deze SBI-code. De hoofdactiviteit van appellante valt daarom niet onder de SBI-code 93.21.2 maar onder de SBI-code 56.10.2. 
Eetkramen worden, zo blijkt uit de eerste twee cijfers van de SBI-codes en de bijbehorende toelichting bij de SBI-code 93.21.2, niet geschaard onder dezelfde branche waartoe kermisattracties behoren. Het beroep op het gelijkheidsbeginsel slaagt daarom niet. Dat betekent dat appellante in het kader van de TVL tot de horeca-branche behoort en daarbij geen rekening wordt gehouden met het feit dat zij enkel op kermissen staat.

","

Rechtspraak.nl

","-	Beleidsregel tegemoetkoming ondernemers getroffen sectoren COVID-19
Het beroep is ongegrond. In het handelsregister staan bij appellante twee SBI-codes vermeld, waaronder 93.21.2. Verweerder heeft onderzocht of deze SBI-code past bij de feitelijke hoofdactiviteit van appellante en heeft terecht geconcludeerd dat de hoofdactiviteit van appellante daar niet bij past. Appellante heeft namelijk t..."
981,ECLI:NL:RBDHA:2022:1826,"


RECHTBANK DEN HAAG


Zittingsplaats Middelburg Bestuursrecht zaaknummer: NL22.2343

uitspraak van de enkelvoudige kamer in de zaak tussen




      [Naam], eiser V-nummer: [Nummer]

(gemachtigde: mr. E. El-Sharkawi), en

de staatssecretaris van Justitie en Veiligheid, verweerder (gemachtigde: mr. R.P.G. van Bel).





Procesverloop


Bij besluit van 12 februari 2022 (het bestreden besluit) heeft verweerder aan eiser de maatregel van bewaring op grond van artikel 59, eerste lid, aanhef en onder a, van de Vw opgelegd.1



Eiser heeft tegen het bestreden besluit beroep ingesteld. Dit beroep moet tevens worden aangemerkt als een verzoek om toekenning van schadevergoeding.



De rechtbank heeft het beroep op 23 februari 2022 op zitting behandeld in Breda. Eiser is verschenen, bijgestaan door zijn gemachtigde. Verweerder heeft zich laten vertegenwoordigen door zijn gemachtigde. Als tolk was aanwezig S.T. Petrova.





Overwegingen

1. Eiser stelt te zijn geboren op [Geboortedatum] en van Britse nationaliteit te zijn.

2. In de maatregel van bewaring heeft verweerder overwogen dat de openbare orde de maatregel vordert, omdat het risico bestaat dat eiser zich aan het toezicht zal onttrekken en eiser de voorbereiding van het vertrek of de uitzettingsprocedure ontwijkt of belemmert. Verweerder heeft, onder verwijzing naar artikel 5.1b, eerste, derde en vierde lid, van het Vb2, als zware gronden vermeld dat eiser:

3a. Nederland niet op de voorgeschreven wijze is binnengekomen, dan wel een poging
daartoe heeft gedaan;
3b. zich in strijd met de Vreemdelingenwetgeving gedurende enige tijd aan het toezicht op vreemdelingen heeft onttrokken;






1. Vreemdelingenwet 2000.
2 Vreemdelingenbesluit 2000.



3c. eerder een visum, besluit, kennisgeving of aanzegging heeft ontvangen waaruit de plicht Nederland te verlaten blijkt en hij daaraan niet uit eigen beweging binnen de daarin besloten of gestelde termijn gevolg heeft gegeven;
3d. niet dan wel niet voldoende meewerkt aan het vaststellen van zijn identiteit en nationaliteit;
3i. te kennen heeft gegeven dat hij geen gevolg zal geven aan zijn verplichting tot terugkeer; en als lichte gronden vermeld dat eiser:
4a. zich niet aan een of meer andere voor hem geldende verplichtingen van hoofdstuk 4 van
het Vb heeft gehouden;
4c. geen vaste woon- of verblijfplaats heeft;
4d. niet beschikt over voldoende middelen van bestaan.


3. Deze gronden zijn – in onderlinge samenhang bezien – voldoende om aan te nemen dat een significant risico bestaat dat eiser zich aan het toezicht zal onttrekken en de voorbereiding van het vertrek of uitzettingsprocedure ontwijkt of belemmert. Deze gronden kunnen de maatregel van bewaring daarom dragen. De rechtbank ziet in de enkele stelling dat al deze gronden van de maatregel onrechtmatig zijn, geen aanleiding voor het oordeel dat verweerder deze gronden niet aan eiser heeft mogen tegenwerpen. Deze beroepsgrond slaagt niet.

4. De rechtbank ziet geen aanleiding voor het oordeel dat verweerder onvoldoende voortvarend werkt aan de verwijdering uit Nederland. Eiser is op 12 februari 2022 in bewaring gesteld. Uit het dossier blijkt dat verweerder op 16 februari 2022 een vertrekgesprek met eiser heeft gehouden. Dit is door eiser niet betwist. Uit vaste jurisprudentie van de Afdeling3 volgt dat verweerder voldoende voortvarend handelt door vier dagen na inbewaringstelling een aanvang te maken met de daadwerkelijke voorbereiding van de overdracht of uitzetting van de vreemdeling.4 Gelet op het voorgaande heeft verweerder niet meer handelingen hoeven verrichten dan hij heeft gedaan.

5. Verweerder heeft zich verder voldoende gemotiveerd op het standpunt gesteld dat er sprake is van een redelijk uitzicht op verwijdering naar Groot-Brittannië. Zoals onder 4 is overwogen, heeft verweerder op 16 februari 2022 een vertrekgesprek gevoerd met eiser. Het is de rechtbank gebleken dat verweerder op dezelfde datum ook een aanvraag voor een laissez-passer bij de Britse autoriteiten heeft ingediend. Dit is door eiser niet betwist.

6. Eiser voert tot slot aan dat hij een vriendin en familie in Nederland heeft wonen en dat hij daar naartoe wil. In zoverre hij zich hiermee op het standpunt heeft willen stellen dat verweerder met toepassing van een lichter middel had moeten volstaan, slaagt deze beroepsgrond niet.

7. In het bestreden besluit heeft verweerder zich voldoende gemotiveerd op het standpunt gesteld dat niet is gebleken van een afhankelijkheidsrelatie die zou moeten leiden tot het opleggen van een minder dwingende maatregel dan inbewaringstelling. Daarbij heeft verweerder kunnen betrekken dat eiser heeft verklaard dat hij geen contact heeft met deze personen en ook niet weet waar zij wonen. Ook in beroep heeft eiser zijn stelling niet nader gemotiveerd. De rechtbank ziet dan ook geen aanleiding om tot een andere conclusie te komen.





3 Afdeling bestuursrechtspraak van de Raad van State.
4 Zie de uitspraak van de Afdeling van 4 mei  2018, ECLI:NL:RVS:2018:1505.




8. De rechtbank is van oordeel dat verweerder zich, gelet op de omstandigheden die aan de maatregel van bewaring ten grondslag zijn gelegd, terecht op het standpunt heeft gesteld dat in dit geval geen andere afdoende, maar minder dwingende maatregelen dan de inbewaringstelling doeltreffend konden worden toegepast.

9. Het beroep is ongegrond. Daarom wordt ook het verzoek om schadevergoeding afgewezen. Voor een proceskostenveroordeling bestaat geen aanleiding.




Beslissing


De rechtbank:



verklaart het beroep ongegrond;


wijst het verzoek om schadevergoeding af.





Deze uitspraak is gedaan door mr. E.J. Govaers, rechter, in aanwezigheid van mr. N.H. de Zeeuw, griffier en openbaar gemaakt door middel van geanonimiseerde publicatie op www.rechtspraak.nl.




De uitspraak is bekendgemaakt op:
























Documentcode: DSR19476540

















Rechtsmiddel
Tegen deze uitspraak kan hoger beroep worden ingesteld bij de Afdeling bestuursrechtspraak van de Raad van State binnen één week na de dag van bekendmaking.

",Rechtbank Den Haag,2022-03-02,2022-03-08,NL22.2343,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Bewaring. Alle gronden bestreden. Niet nader gemotiveerd. Familieleven onvoldoende geconcretiseerd. Zicht op uitzetting en voldoende voortvarend gehandeld. Beroep ongegrond.
","

Rechtspraak.nl

",Bewaring. Alle gronden bestreden. Niet nader gemotiveerd. Familieleven onvoldoende geconcretiseerd. Zicht op uitzetting en voldoende voortvarend gehandeld. Beroep ongegrond.
982,ECLI:NL:RBDHA:2022:1827,"

RECHTBANK DEN HAAG


Zittingsplaats Middelburg



Bestuursrecht



zaaknummers: NL22.1859, NL22.1860, NL22.1861, NL22.1862, NL22.1865 en NL22.1866
V-nummers: [6 x v-nummers]


uitspraak van de enkelvoudige kamer in de zaken tussen

      [naam 1], eiseres,

mede namens haar minderjarige kinderen


          [Naam 2], [Naam 3], [Naam 4], [Naam 5] en [Naam 6],
hierna gezamenlijk te noemen: eisers,
(gemachtigde: mr. R. Deniz),



en


de staatssecretaris van Justitie en Veiligheid, verweerder,
(gemachtigde: mr. J.M.M. van Gils).




Procesverloop


Bij besluiten van 2 februari 2022 (de bestreden besluiten) heeft verweerder aan eisers de maatregelen van bewaring op grond van artikel 59a van de Vreemdelingenwet 2000 (Vw) opgelegd.



Eisers hebben tegen de bestreden besluiten beroep ingesteld. Deze beroepen moeten tevens worden aangemerkt als verzoeken om toekenning van schadevergoeding.



Verweerder heeft op 9 februari 2022 de maatregelen van bewaring opgeheven.



Eisers hebben desgevraagd ingestemd met een schriftelijke afdoening van de beroepen. Eisers hebben op 14 februari 2022 de gronden van de beroepen ingediend. Verweerder heeft op 17 februari 2022 een verweerschrift ingediend. Op 24 februari 2022 heeft de rechtbank het onderzoek gesloten.





Overwegingen

1. Eisers stellen te zijn geboren op respectievelijk [Geb. datum 1] 1986, [Geb. datum 2] 2006, [Geb. datum 3] 2007, [Geb. datum 4] 2010, [Geb. datum 5] 2012 en [Geb. datum 6] 2014 en de Eritrese nationaliteit te bezitten.

2. Omdat de bewaring is opgeheven, beperkt de beoordeling zich in deze zaak tot de vraag of aan eisers schadevergoeding moet worden toegekend. In dit verband moet de vraag worden beantwoord of de tenuitvoerlegging van de maatregelen van bewaring op enig moment voorafgaande aan de opheffing daarvan onrechtmatig is geweest. Op grond van artikel 106 van de Vw kan de rechtbank indien de bewaring al is opgeheven vóór de behandeling van het verzoek om opheffing van de bewaring aan eisers een schadevergoeding ten laste van de Staat toekennen.

3. In de maatregelen van bewaring heeft verweerder overwogen dat de maatregel noodzakelijk is voor het belang van de openbare orde, omdat er een significant risico bestaat op onderduiken. Als zware gronden staat in de maatregelen vermeld dat eisers:




3a: Nederland niet op de voorgeschreven wijze zijn binnengekomen, dan wel een poging daartoe hebben gedaan;




3k: een overdrachtsbesluit hebben ontvangen en geen medewerking verlenen aan de overdracht aan de lidstaat die verantwoordelijk is voor de behandeling van hun asielverzoek;




3m: een overdrachtsbesluit heeft ontvangen en onmiddellijke overdracht of overdracht op zeer korte termijn noodzakelijk is ten behoeve van het realiseren van de overdracht binnen zes maanden na het akkoord van de lidstaat die verantwoordelijk is voor de behandeling van zijn asielverzoek. 




En als lichte gronden staat in de maatregelen vermeld dat eisers:




4a: zich niet aan een of meer andere voor hen geldende verplichtingen van hoofdstuk 4 hebben gehouden;




4c: geen vaste woon- of verblijfplaats hebben;




4d: niet beschikken over voldoende middelen van bestaan. 




4. De rechtbank overweegt, onder verwijzing naar de uitspraak van de Afdeling van 25 maart 2020, dat voor het opleggen van (onder meer) de zware gronden 3a en 3k alleen is vereist dat die gronden feitelijk juist zijn, en dat verweerder daarop - als dat het geval is - geen nadere toelichting hoeft te geven. Dit betekent dat als de gronden feitelijk juist zijn, het risico dat eisers zich aan het toezicht zal onttrekken is gegeven. Nu eisers de feitelijke juistheid van de zware gronden 3a en 3k niet hebben betwist en deze zware gronden tezamen voldoende zijn om de maatregel te dragen, is sprake van een significant risico dat eisers zich aan het toezicht zullen onttrekken. Wat eisers voor het overige hebben aangevoerd over de zware- en lichte gronden behoeft daarom geen bespreking. 

5. Eisers voeren in beroep verder aan dat niet duidelijk is waarom er geen lichter middel is ingezet. Eisers zijn niet voornemens om onder te duiken. Verder zijn de minderjarige kinderen ziek. Zij hebben het mentaal zwaar en daar is volgens eisers geen rekening mee gehouden door verweerder. 

6. De rechtbank is van oordeel dat verweerder zich op het standpunt mocht stellen dat in dit geval geen lichter middel kon worden toegepast. Uit het M110-formulier blijkt dat eiseres meermaals heeft verklaard niet terug te willen gaan naar Italië. Verder heeft zij ook verklaard niets te zullen doen voor haar overdracht aan de Italiaanse autoriteiten. De rechtbank is verder, met verweerder, van oordeel dat de medische situatie van de minderjarige kinderen, gezien de voorhanden zijnde medische zorg in het detentiecentrum, niet aan de inbewaringstelling in de weg staat. 

7. De maatregel van bewaring is terecht aan eisers opgelegd. De tenuitvoerlegging ervan is niet op enig moment voorafgaande aan de opheffing ervan onrechtmatig geweest. Daarom worden de verzoeken om schadevergoeding afgewezen.

8. Voor een proceskostenveroordeling bestaat geen aanleiding.




Beslissing


De rechtbank wijst de verzoeken om schadevergoeding af.



Deze uitspraak is gedaan door mr. B.F.Th. de Roos, rechter, in aanwezigheid van R. Ben Sellam, griffier, en openbaar gemaakt door middel van een geanonimiseerde publicatie op www.rechtspraak.nl. 



De uitspraak is uitgesproken en bekendgemaakt op:






Rechtsmiddel

Tegen deze uitspraak kan hoger beroep worden ingesteld bij de Afdeling Bestuursrechtspraak van de Raad van State binnen één week na de dag van bekendmaking.




 Artikel 5.1b, derde lid, van het Vreemdelingenbesluit 2000 (Vb).


 Artikel 5.1b, vierde lid, van het Vb.


 De Afdeling bestuursrechtspraak van de Raad van State.


 Afdeling 25 maart 2020, ECLI:NL:RVS:2020:829. 


 Proces verbaal van gehoor bij bewaring, terugkeerbesluit en/ of inreisverbod. 


 M110-formulier, p. 5 van 7.

",Rechtbank Den Haag,2022-03-02,2022-03-08,"NL22.1859, NL22.1860, NL22.1861, NL22.1862, NL22.1865 en NL22.1866",Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Bewaring. Buiten zitting. Bewaring opgeheven. Verzoek om schadevergoeding afgewezen
","

Rechtspraak.nl

",Bewaring. Buiten zitting. Bewaring opgeheven. Verzoek om schadevergoeding afgewezen
983,ECLI:NL:RBDHA:2022:1832,"


RECHTBANK DEN HAAG


Zittingsplaats Middelburg Bestuursrecht zaaknummer: NL22.2222

uitspraak van de enkelvoudige kamer in de zaak tussen




      [Naam], eiser V-nummer: [Nummer]

(gemachtigde: mr. P.Th. van Alkemade), en

de staatssecretaris van Justitie en Veiligheid, verweerder (gemachtigde: mr. R.P.G. van Bel).





Procesverloop


Bij besluit van 10 februari 2022 (het bestreden besluit) heeft verweerder aan eiser de maatregel van bewaring op grond van artikel 59, eerste lid, aanhef en onder a, van de Vw opgelegd.1



Eiser heeft tegen het bestreden besluit beroep ingesteld. Dit beroep moet tevens worden aangemerkt als een verzoek om toekenning van schadevergoeding.



Verweerder heeft een verweerschrift ingediend.



Verweerder heeft op 23 februari 2022 de maatregel van bewaring opgeheven.



De rechtbank heeft het beroep op 23 februari 2022 op zitting behandeld in Breda. Eiser is verschenen, bijgestaan door zijn gemachtigde. Verweerder heeft zich laten vertegenwoordigen door zijn gemachtigde.





Overwegingen

1. Eiser stelt te zijn geboren op [Geb. datum] 2003 en de Somalische nationaliteit te bezitten.

2. Omdat de bewaring is opgeheven, beperkt de beoordeling zich in deze zaak tot de vraag of aan eiser schadevergoeding moet worden toegekend. In dit verband moet de vraag worden beantwoord of de tenuitvoerlegging van de maatregel van bewaring op enig moment voorafgaande aan de opheffing daarvan onrechtmatig is geweest. Op grond van artikel 106 van de Vw kan de rechtbank indien de bewaring al is opgeheven vóór de behandeling van





1. Vreemdelingenwet 2000.



het verzoek om opheffing van de bewaring aan eiser een schadevergoeding ten laste van de Staat toekennen.


3. Uit het arrest F.M.S. e.a. van 14 mei 2020 volgt dat in elk terugkeerbesluit moet worden vermeld naar welk land de vreemdeling moet terugkeren.2 De Afdeling3 heeft in de uitspraak van 2 juni 2021 overwogen dat een besluit waarin geen land van terugkeer is vermeld, geen terugkeerbesluit is waarop een maatregel van bewaring kan worden gebaseerd.4

4. De rechtbank heeft bij uitspraak van vandaag het beroep met zaaknummer NL22.1152, dat is gericht tegen het terugkeerbesluit dat ten grondslag ligt aan het bestreden besluit, gegrond verklaard. Daarbij heeft de rechtbank overwogen dat in het terugkeerbesluit van 6 januari 2022, in samenhang gelezen met het aanvullend terugkeerbesluit van 11 februari 2022, niet expliciet is vermeld naar welk land eiser wordt geacht terug te keren. Naar het oordeel van de rechtbank blijkt uit het terugkeerbesluit evenmin ondubbelzinnig naar welk land verweerder verwacht dat eiser terugkeert. Er is dan ook geen sprake van een rechtmatig terugkeerbesluit waarop de maatregel van bewaring zoals bedoeld in artikel 59, eerste lid, aanhef en onder a, van de Vw kon worden gestoeld.

5. Het beroep is om deze reden gegrond en de maatregel van bewaring was vanaf het moment van opleggen daarvan onrechtmatig.

6. Eiser heeft de rechtbank ter zitting verzocht expliciet in te gaan op de vraag of het terugkeerbesluit schorsende werking dient te hebben. De rechtbank overweegt als volgt.

7. Uit het arrest van het Hof van Justitie van de Europese Unie van 19 juni 2018 in de zaak Gnandi tegen België volgt dat de rechtsgevolgen van een terugkeerbesluit van rechtswege worden geschorst gedurende de periode dat beroep kan worden ingesteld, dan wel – als beroep is ingesteld – gedurende de behandeling van het beroep.5 Gedurende die periode mag de vreemdeling op grond van artikel 15 van de Terugkeerrichtlijn niet in bewaring worden gesteld met het oog op zijn verwijdering. Gelet op het voorgaande is de rechtbank van oordeel dat eiser ook hierom niet in bewaring had mogen worden gesteld op grond van artikel 59, eerste lid, aanhef en onder a, van de Vw met als doel om hem uit te zetten.

8. De rechtbank acht gronden aanwezig om een schadevergoeding toe te kennen voor 13 dagen onrechtmatige (tenuitvoerlegging van de) vrijheidsontnemende maatregel van 13 x € 100 (verblijf detentiecentrum) = € 1.300.

9. De rechtbank veroordeelt verweerder in de door eiser gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 1.518 (1 punt voor het indienen van het beroepschrift en 1 punt voor het verschijnen ter zitting met een waarde per punt van
€ 759 en een wegingsfactor 1). Omdat aan eiser een toevoeging is verleend, moet verweerder de proceskostenvergoeding betalen aan de rechtsbijstandverlener.





2 ECLI:EU:C:2020:367.
3 Afdeling bestuursrechtspraak van de Raad van State.
4 ECLI:NL:RVS:2021:1155.
5 ECLI:EU:C:2018:465.




10. Beslissing


De rechtbank:



verklaart het beroep gegrond;


veroordeelt de Staat der Nederlanden tot het betalen van een schadevergoeding aan eiser tot een bedrag van € 1.300 (dertienhonderd euro), te betalen door de griffier en beveelt de tenuitvoerlegging van deze schadevergoeding;


veroordeelt verweerder in de proceskosten van eiser tot een bedrag van € 1.518


(vijftienhonderdachttien euro).



Deze uitspraak is gedaan door mr. E.J. Govaers, rechter, in aanwezigheid van mr. N.H. de Zeeuw, griffier en openbaar gemaakt door middel van geanonimiseerde publicatie op www.rechtspraak.nl.




De uitspraak is uitgesproken bekendgemaakt op:
























Documentcode: DSR19483613

















Rechtsmiddel
Tegen deze uitspraak kan hoger beroep worden ingesteld bij de Afdeling bestuursrechtspraak van de Raad van State binnen één week na de dag van bekendmaking.

",Rechtbank Den Haag,2022-03-02,2022-03-08,NL22.2222,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Bewaring opgeheven. Vanaf het moment van opleggen onrechtmatig. Land van terugkeer ontbreekt in het terugkeerbesluit. Ten overvloede heeft het terugkeerbesluit schorsende werking gelet op het arrest Gnandi. Beroep gegrond.
","

Rechtspraak.nl

",Bewaring opgeheven. Vanaf het moment van opleggen onrechtmatig. Land van terugkeer ontbreekt in het terugkeerbesluit. Ten overvloede heeft het terugkeerbesluit schorsende werking gelet op het arrest Gnandi. Beroep gegrond.
984,ECLI:NL:RBDHA:2022:1835,"


RECHTBANK DEN HAAG


Zittingsplaats Middelburg Bestuursrecht zaaknummer: NL22.1152

uitspraak van de enkelvoudige kamer in de zaak tussen




      [Naam], eiser V-nummer: [Nummer]

(gemachtigde: mr. P.Th. van Alkemade), en

de staatssecretaris van Justitie en Veiligheid, verweerder (gemachtigde: mr. R.P.G. van Bel).





Procesverloop


Bij besluit van 6 januari 2022 (het bestreden besluit) heeft verweerder aan eiser een terugkeerbesluit opgelegd.



Eiser heeft tegen het bestreden besluit beroep ingesteld. Verweerder heeft een verweerschrift ingediend.
De rechtbank heeft het beroep, tezamen met de zaak NL22.2225, op 23 februari 2022 op zitting behandeld in Breda. Eiser is verschenen, bijgestaan door zijn gemachtigde.
Verweerder heeft zich laten vertegenwoordigen door zijn gemachtigde.





Overwegingen

1. Eiser stelt te zijn geboren op [Geb. datum] 2003 en de Somalische nationaliteit te bezitten. Hij heeft op 12 maart 2020 een asielaanvraag ingediend in Nederland. Verweerder heeft deze aanvraag bij besluit van 24 augustus 2020 afgewezen. Het hiertegen ingediende beroep is bij uitspraak van 14 januari 2021 ongegrond verklaard.

2. Verweerder heeft op 25 februari 2021 het terugkeerbesluit, dat bij het besluit van 24 augustus 2020 was uitgevaardigd ingetrokken, in verband met het arrest van het Hof1 van 14 januari 2021 (hierna: arrest TQ).2

3. Eiser heeft op [Geb. datum] 2021 de meerderjarige leeftijd bereikt.



4. Op 6 januari 2022 heeft verweerder bij separaat besluit een terugkeerbesluit (het bestreden besluit) opgelegd. Op 11 februari 2022 heeft verweerder een aanvullend terugkeerbesluit opgelegd.

5. Eiser kan zich niet verenigen met het bestreden besluit. Aangezien het terugkeerbesluit van 25 februari 2021 is ingetrokken, omdat op grond van het arrest TQ nieuw onderzoek moest worden verricht, dient dit arrest analoog te worden toegepast op het nieuwe terugkeerbesluit van 6 januari 2022 (het bestreden besluit). Eiser acht de werkwijze van verweerder, door te wachten op zijn meerderjarigheid, in strijd met het arrest TQ.


De rechtbank overweegt als volgt.


6. Uit het arrest TQ volgt dat wanneer een lidstaat voornemens is een terugkeerbesluit uit te vaardigen aan een niet-begeleide minderjarige, in alle fasen rekening moet worden gehouden met het belang van de minderjarige. Wanneer een lidstaat een terugkeerbesluit aan een minderjarige uitvaardigt, dient de lidstaat zich ervan te vergewissen dat er voor de betrokken minderjarige adequate opvang is in het land van terugkeer. Bij dat onderzoek mag verweerder geen louter op leeftijd gebaseerd onderscheid maken tussen niet-begeleide minderjarigen. Indien een lidstaat dit nalaat, maar wel de asielaanvraag heeft afgewezen, kan de minderjarige gelet op artikel 10, tweede lid, van de Terugkeerrichtlijn niet worden verwijderd.3 In de situatie dat aan de minderjarige geen verblijf wordt toegestaan, betekent dit dat hij in grote onzekerheid komt te verkeren over zijn wettelijke status en zijn toekomst, onder meer wat betreft zijn opleiding, zijn band met een pleeggezin, of de mogelijkheid om in de betrokken lidstaat te blijven. Een dergelijke situatie is volgens het Hof onverenigbaar met het vereiste overeenkomstig artikel 5, onder a, van de Terugkeerrichtlijn en artikel 24, tweede lid, van het Handvest om het belang van het kind in alle fasen van de procedure te beschermen.4

7. Gelet op de beoordeling van het Hof in het arrest TQ dient naar het oordeel van de rechtbank in alle fasen van de procedure te worden voorkomen dat een minderjarige in grote onzekerheid komt te verkeren over zijn verblijfssituatie in Nederland. In dit geval is het terugkeerbesluit van 7 augustus 2020 op 25 februari 2021 ingetrokken toen eiser nog minderjarig was, omdat het onderzoek naar adequate opvang buiten Nederland nog niet was afgerond of nog moest plaatsvinden. Verweerder heeft vervolgens gedurende de periode van eisers minderjarigheid gewacht met het nemen van een terugkeerbesluit. Hieruit blijkt dat het verblijf van eiser als minderjarige onzeker en onrechtmatig is geweest. Uit de stukken blijkt ook dat verweerder in deze periode heeft nagelaten om na te gaan of sprake is van adequate opvang in het land van terugkeer. Gelet hierop acht de rechtbank de enkele stelling dat eiser ten tijde van het bestreden besluit meerderjarig was onvoldoende. Hiermee heeft verweerder niet alsnog gemotiveerd hoe in alle fasen van de procedure rekening is gehouden met het belang van het kind. Doordat verweerder in het bestreden besluit niet op kenbare wijze rekening heeft gehouden met dit voortraject heeft verweerder geen recht gedaan aan de strekking van het arrest TQ. Het had op de weg van verweerder gelegen om bij het nemen van een nieuw terugkeerbesluit een besluit te nemen dat voldeed aan de eisen die in het arrest TQ daaraan zijn gesteld. De beroepsgrond slaagt.



8. Gelet op het voorgaande is het beroep gegrond en de rechtbank vernietigt het bestreden besluit.

9. In het kader van finale geschilbeslechting overweegt de rechtbank nog als volgt. Uit het arrest F.M.S. e.a. van 14 mei 2020 volgt dat in elk terugkeerbesluit moet worden vermeld naar welk land de vreemdeling moet terugkeren.5 De Afdeling6 heeft in de uitspraak van 2 juni 2021 overwogen dat een besluit waarin geen land van terugkeer is vermeld, geen terugkeerbesluit is waarop een maatregel van bewaring kan worden gebaseerd.7

10. De rechtbank is van oordeel dat het terugkeerbesluit van 6 januari 2022, in samenhang gelezen met het aanvullend terugkeerbesluit van 11 februari 2022, niet voldoet aan de vereisten die voortvloeien uit het arrest F.M.S. e.a. De rechtbank stelt vast dat het land van herkomst in het terugkeerbesluit van 6 januari 2022 niet expliciet is benoemd. In het aanvullend terugkeerbesluit van 11 februari 2022 staat vermeld dat Egypte het land van terugkeer is. Desgevraagd heeft verweerder toegelicht dat Somalië wordt beoogd als land van terugkeer en dat Egypte is beoogd als eventueel doorreisland. Anders dan verweerder aanvoert, blijkt uit deze combinatie naar het oordeel van de rechtbank onvoldoende
duidelijk dat verweerder eiser heeft verplicht om terug te keren naar Somalië. Ook hierom is het beroep tegen het terugkeerbesluit gegrond.

11. De rechtbank veroordeelt verweerder in de door eiser gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 759 (1 punt voor het indienen van het beroepschrift met een waarde per punt van € 759 en een wegingsfactor 1). Omdat aan eiser een toevoeging is verleend, moet verweerder de proceskostenvergoeding betalen aan de rechtsbijstandverlener.




Beslissing


De rechtbank:



verklaart het beroep gegrond;


vernietigt het bestreden besluit;


veroordeelt verweerder in de proceskosten van eiser tot een bedrag van € 759.





Deze uitspraak is gedaan door mr. E.J. Govaers, rechter, in aanwezigheid van mr. N.H. de Zeeuw, griffier en openbaar gemaakt door middel van geanonimiseerde publicatie op www.rechtspraak.nl.












5 ECLI:EU:C:2020:367.



De uitspraak is bekendgemaakt op:
























Documentcode: DSR19478511
















Rechtsmiddel
Tegen deze uitspraak kan hoger beroep worden ingesteld bij de Afdeling bestuursrechtspraak van de Raad van State binnen vier weken na de dag van bekendmaking.

",Rechtbank Den Haag,2022-03-02,2022-03-08,NL22.1152,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Beroep terugkeerbesluit. Arrest TQ. Wachten tot meerderjarigheid niet in lijn met arrest TQ. Land van terugkeer niet vermeld in terugkeerbesluit. Beroep gegrond.
","

Rechtspraak.nl

",Beroep terugkeerbesluit. Arrest TQ. Wachten tot meerderjarigheid niet in lijn met arrest TQ. Land van terugkeer niet vermeld in terugkeerbesluit. Beroep gegrond.
985,ECLI:NL:RBDHA:2022:1833,"

RECHTBANK DEN HAAG


Zittingsplaats Middelburg



Bestuursrecht



zaaknummer: NL21.18125


uitspraak van de enkelvoudige kamer in de zaak tussen

      [naam], eiser

V-nummer: [nummer]
(gemachtigde: mr. A.J.P. Lemmen),



en


de staatssecretaris van Justitie en Veiligheid, verweerder
(gemachtigde: mr. C.W.M. van Breda).




Procesverloop Bij besluit van 11 november 2021 heeft verweerder de opvolgende asielaanvraag van eiser in de algemene procedure niet-ontvankelijk verklaard. 


Eiser heeft tegen het bestreden besluit beroep ingesteld. 



De rechtbank heeft het beroep, tezamen met de zaak NL21.18126, op 2 februari 2022 op zitting behandeld te Breda. Eiser heeft zich laten vertegenwoordigen door zijn gemachtigde. Verweerder heeft zich laten vertegenwoordigen door zijn gemachtigde.





Overwegingen

1. Eiser stelt te zijn geboren op [geboortedatum] en van Somalische nationaliteit te zijn.

2. Eiser heeft eerder, op 10 september 2019, een asielaanvraag ingediend. Aan deze aanvraag heeft eiser ten grondslag gelegd dat zijn broer eind 2014 is vermoord door 

      [naam 2] en dat eisers vader medio 2018 een telefoontje van iemand van [naam 2] kreeg met het verzoek om eiser zich te laten aansluiten bij [naam 2]. Eisers vader heeft niet op het verzoek gereageerd en een reisagent ingeschakeld om eiser het land te laten ontvluchten. 

3. Verweerder heeft deze aanvraag bij besluit van 3 januari 2020 afgewezen. Verweerder heeft weliswaar geloofwaardig geacht dat eisers broer in 2014 is vermoord door [naam 2], maar niet dat [naam 2] in 2018 heeft geprobeerd om eiser te rekruteren. Eisers beroep tegen dat besluit is door deze rechtbank, zittingsplaats Middelburg, op 13 februari 2020 ongegrond verklaard. De Afdeling heeft het hoger beroep tegen die uitspraak niet-ontvankelijk verklaard. Het besluit van 3 januari 2020 staat daarmee in rechte vast.

4. Eiser heeft op 2 september 2021 een nieuwe asielaanvraag ingediend. Eiser heeft ter ondersteuning daarvan landeninformatie overgelegd waaruit blijkt dat gedwongen rekrutering plaatsvindt door [naam 2] buiten het door hen gecontroleerde gebied.

5. Verweerder heeft deze aanvraag met het besluit van 11 november 2021 niet-ontvankelijk verklaard op de grond dat sprake is van een opvolgende aanvraag waaraan eiser geen nieuwe elementen of bevindingen ten grondslag heeft gelegd of waarin geen nieuwe elementen of bevindingen aan de orde zijn gekomen die relevant kunnen zijn voor de beoordeling van de aanvraag. Hij heeft hiermee toepassing gegeven aan artikel 30a, eerste lid, aanhef en onder d, van de Vw. Verder heeft verweerder in dit besluit bepaald dat nog geen terugkeerbesluit wordt opgelegd omdat eerst onderzoek zal worden verricht naar adequate opvang van eiser in het land van herkomst.

6. Bij besluit van 1 februari 2022 heeft verweerder het besluit van 11 november 2021 gewijzigd in die zin, dat eiser uitstel van vertrek krijgt gedurende het nader onderzoek naar adequate opvang op grond van paragraaf A3/6.1 van de Vc, uiterlijk tot eiser de leeftijd van 18 jaar heeft bereikt of eerder als er, omdat is komen vast te staan dat adequate opvang beschikbaar is, een terugkeerbesluit wordt uitgevaardigd. 

7. De gemachtigde van eiser heeft ter zitting betoogd dat het besluit van 1 februari 2022 te laat is ingebracht, aangezien dit niet uiterlijk tien dagen voor de zitting is ingediend. 

8. De rechtbank acht de late indiening van het besluit van 1 februari 2022 in dit geval niet in strijd met een goede procesorde. Gezien de beperkte omvang van het besluit gaat de rechtbank ervan uit dat eiser daarvan voor de zitting kennis heeft kunnen nemen. Ter zitting is gebleken dat de gemachtigde van eiser daarop ook adequaat heeft kunnen reageren. De rechtbank heeft het besluit van 1 februari 2022 daarom aan het dossier toegevoegd.

9. Op grond van artikel 6:19, eerste lid, van de Awb richt het beroep van eiser zich van rechtswege mede tegen dit aanvullend besluit.
De besluiten van 11 november 2021 en 1 februari 2022 vormen tezamen ‘het bestreden besluit’. 



Beroepsgronden



10. Eiser heeft bij zijn opvolgende aanvraag een brief van VluchtelingenWerk Nederland van 10 februari 2021 overgelegd, met daarin opgenomen landeninformatie uit openbare bronnen over (gedwongen) rekrutering van kinderen en (jong)volwassenen door [naam 2] buiten [naam 2] in Somalië (zoals Mogadishu). 
Eiser heeft zich in beroep op het standpunt gesteld dat verweerder deze informatie ten onrechte niet heeft geaccepteerd als nieuwe elementen of bevindingen. Volgens eiser staat op basis van de door hem ingebrachte informatie vast dat jonge kinderen in Mogadishu werden gerekruteerd. Eiser heeft in beroep aanvullende informatie ingebracht, namelijk rapporten van Mary Harper over ‘forced recruitment’ in Somalië en ‘forced recruitment of civilians by armed actors (state and non-state)’. 



Nieuwe elementen of bevindingen



11. Verweerder heeft zich op het standpunt gesteld dat de bij de opvolgende aanvraag ingebrachte informatie over rekrutering door [naam 2] in onder andere Mogadishu de eerder afgelegde verklaringen van eiser niet alsnog aannemelijk maken. Verweerder heeft daarbij overwogen dat het algemene informatie betreft, die niets zegt over de specifieke situatie van rekrutering zoals eiser die heeft beschreven in zijn relaas. De ingebrachte informatie is door verweerder daarom niet als nieuw element beschouwd. 

12. De rechtbank stelt vast dat in de uitspraak van deze rechtbank van 13 februari 2020 is overwogen dat uit de destijds ingebrachte informatie uit algemene bronnen (Algemeen Ambtsbericht, EASO-rapport en VN-rapport over de mensenrechtensituatie in Somalië) niet volgt dat er in Mogadishu gedwongen rekrutering van jonge kinderen plaatsvindt op de manier die eiser heeft beschreven. Eiser heeft met de thans overgelegde algemene informatie blijkbaar alsnog willen onderbouwen dat er in Mogadishu gedwongen rekrutering plaatsvindt op de manier die eiser heeft beschreven. 

13. De rechtbank volgt verweerder in zijn standpunt dat eiser met de overgelegde informatie zijn eerder afgelegde verklaringen niet alsnog aannemelijk heeft gemaakt. Een belangrijke overweging in de uitspraak van de rechtbank van 13 februari 2020 was immers ook dat eiser met zijn verklaringen niet aannemelijk heeft gemaakt dat hij in de negatieve belangstelling van [naam 2] staat, aangezien hij vaag en onvoldoende concreet heeft verklaard. Die vaagheid is met het overleggen van aanvullende algemene informatie niet ongedaan gemaakt. 

14. De rechtbank komt tot de conclusie dat verweerder eisers opvolgende asielaanvraag terecht niet-ontvankelijk heeft verklaard vanwege het ontbreken van relevante nieuwe elementen of bevindingen. Eisers beroepsgronden treffen geen doel. 



Ontbrekend terugkeerbesluit en uitstel van vertrek



15. Vervolgens zal ambtshalve worden beoordeeld of verweerder bij het bestreden besluit mocht bepalen dat wordt gewacht met het nemen van een terugkeerbesluit in combinatie met het verlenen van uitstel van vertrek. De vraag rijst of verweerder bevoegd is om dat te doen, gelet op de bepaling in artikel 45 van de Vw dat een besluit tot afwijzing van een asielaanvraag van rechtswege geldt als terugkeerbesluit.

16. In dit geval is sprake van een besluit op een opvolgende asielaanvraag. Het besluit van 3 januari 2020, waarbij eisers eerste asielaanvraag werd afgewezen, bevat tevens een terugkeerbesluit. Zoals al hiervoor al is gememoreerd, staat dat besluit in rechte vast. In artikel 62a, eerste lid, aanhef en onder a, van de Vw staat dat als er reeds eerder een terugkeerbesluit is uitgevaardigd, en daaraan geen gevolg is gegeven, geen nieuw terugkeerbesluit nodig is.

17. Vastgesteld wordt dat verweerder in het bestreden besluit geen acht heeft geslagen op het feit dat er al een terugkeerbesluit was en dat eiser daaraan geen gevolg heeft gegeven. Evenmin is het nog lopende terugkeerbesluit ingetrokken. Gelet daarop heeft de mededeling in het bestreden besluit dat (nog) geen terugkeerbesluit wordt genomen, geen betekenis. De aanvulling in het besluit van 1 februari 2022 behelst een uitstel van vertrek gedurende nader onderzoek van verweerder naar de mogelijkheden van adequate opvang uiterlijk tot het moment dat eiser de achttienjarige leeftijd heeft bereikt. Eiser heeft die leeftijd bereikt op 27 februari 2022. Dus op die datum is het verleende uitstel van vertrek geëindigd. 

18. De rechtbank ziet in de hiervoor beschreven gang van zaken geen reden om het bestreden besluit te vernietigen, nu verweerder geen nieuw terugkeerbesluit hoefde uit te vaardigen.



Slotoverwegingen



19. De conclusie is dat verweerder terecht de asielaanvraag niet-ontvankelijk heeft verklaard. Ook overigens is er geen reden om het bestreden besluit te vernietigen.

20. Er is geen aanleiding voor een kostenveroordeling.




Beslissing


De rechtbank verklaart het beroep ongegrond.

Deze uitspraak is gedaan door mr. B.F.Th. de Roos, rechter, in aanwezigheid van N.A. D’Hoore, griffier, en openbaar gemaakt door middel van geanonimiseerde publicatie op www.rechtspraak.nl.



De uitspraak is uitgesproken in het openbaar en bekendgemaakt op:





Rechtsmiddel

Tegen deze uitspraak kan hoger beroep worden ingesteld bij de Afdeling bestuursrechtspraak van de Raad van State binnen één week na de dag van bekendmaking. 



 ECLI:NL:RBDHA:2020:2014.


 Afdeling bestuursrechtspraak van de Raad van State.


 zaaknummer 202001194/1/V2.


 Vreemdelingenwet 2000.


 Vreemdelingencirculaire 2000.


 Algemene wet bestuursrecht.

",Rechtbank Den Haag,2022-03-02,2022-03-08,NL21.18125,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Somalië, opvolgende aanvraag, nieuwe elementen of bevindingen, rekrutering Al Shabaab, algemene informatie, vaagheid afgelegde verklaringen niet ongedaan gemaakt, ontbreken terugkeerbesluit, nieuw terugkeerbesluit was niet nodig gelet op eerder genomen terugkeerbesluit, beroep ongegrond
","

Rechtspraak.nl

","Somalië, opvolgende aanvraag, nieuwe elementen of bevindingen, rekrutering Al Shabaab, algemene informatie, vaagheid afgelegde verklaringen niet ongedaan gemaakt, ontbreken terugkeerbesluit, nieuw terugkeerbesluit was niet nodig gelet op eerder genomen terugkeerbesluit, beroep ongegrond"
986,ECLI:NL:RBDHA:2022:1838,"

RECHTBANK DEN HAAG


Zittingsplaats Middelburg



Bestuursrecht



zaaknummer: NL21.18126


uitspraak van de voorzieningenrechter in de zaak tussen

      [Naam], verzoeker

V-nummer: [Nummer]
(gemachtigde: mr. A.J.P. Lemmen),



en


de staatssecretaris van Justitie en Veiligheid, verweerder
(gemachtigde: mr. C.W.M. van Breda).





Procesverloop


Bij besluit van 11 november 2021 heeft verweerder de asielaanvraag van verzoeker in de algemene procedure niet-ontvankelijk verklaard.



Bij besluit van 1 februari 2022 heeft verweerder het besluit van 11 november 2021 gewijzigd.



Beide besluiten vormen tezamen ‘het bestreden besluit’.



Verzoeker heeft tegen het bestreden besluit beroep ingesteld. Hij heeft verder de voorzieningenrechter verzocht om een voorlopige voorziening te treffen.



De voorzieningenrechter heeft het verzoek, tezamen met de zaak NL21.18125, op 2 februari 2022 op zitting behandeld te Breda. Verzoeker heeft zich laten vertegenwoordigen door zijn gemachtigde. Verweerder heeft zich laten vertegenwoordigen door zijn gemachtigde.





Overwegingen

1. Bij uitspraak van vandaag, zaaknummer NL21.18125, heeft de rechtbank uitspraak gedaan op het beroep. De voorzieningenrechter wijst het verzoek om die reden af.

2. Er is geen aanleiding voor een proceskostenveroordeling.







Beslissing


De voorzieningenrechter wijst het verzoek om voorlopige voorziening af.




Deze uitspraak is gedaan door mr. B.F.Th. de Roos, voorzieningenrechter, in aanwezigheid van N.A. D’Hoore, griffier, en openbaar gemaakt door middel van geanonimiseerde publicatie op www.rechtspraak.nl.



De uitspraak is uitgesproken in het openbaar en bekendgemaakt op:






Tegen deze uitspraak staat geen hoger beroep of verzet open.



",Rechtbank Den Haag,2022-03-02,2022-03-08,NL21.18126,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
Plakvovo
","

Rechtspraak.nl

",Plakvovo
987,ECLI:NL:RBNNE:2022:653,"

RECHTBANK NOORD-NEDERLAND


Afdeling strafrecht Locatie Groningen

parketnummer 18-074631-21


Vonnis van de meervoudige kamer voor de behandeling van strafzaken d.d. 8 maart 2022 in de zaak van het openbaar ministerie tegen de verdachte



[verdachte],
geboren op [geboortedatum] 1973 te [geboorteplaats], ingeschreven in de Basisregistratie Personen op het postadres [straatnaam], [plaats].


Dit vonnis is gewezen naar aanleiding van het onderzoek ter terechtzitting van 22 februari 2022.



Verdachte is verschenen, bijgestaan door mr. P.T. Huisman, advocaat te Groningen.
Het openbaar ministerie is ter terechtzitting vertegenwoordigd door mr. T. Pitstra.




Tenlastelegging

Aan verdachte is ten laste gelegd dat:
1.
hij op of omstreeks 29 september 2020, in de gemeente Groningen, tezamen en in vereniging met een of meer anderen, althans alleen, opzettelijk buiten het grondgebied van Nederland (bestemming Spanje) heeft gebracht, als bedoeld in artikel 1 lid 5 van de Opiumwet, ongeveer 43,78 gram, in elk geval een hoeveelheid van een materiaal bevattende MDMA, zijnde MDMA een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet, immers heeft verdachte en/of zijn mededader(s) die MDMA in een pakketje aangeboden bij een DHL verzendpunt met bestemming een adres in Spanje, in elk geval het buitenland;
subsidiair althans, indien het vorenstaande niet tot een veroordeling mocht of zou kunnen leiden:
hij op of omstreeks 29 september 2020, in de gemeente Groningen, tezamen en in vereniging met een of meer anderen, althans alleen, opzettelijk heeft afgeleverd en/of verstrekt en/of vervoerd, in elk geval opzettelijk aanwezig heeft gehad ongeveer 43,78 gram, in elk geval een hoeveelheid van een materiaal bevattende MDMA, zijnde MDMA een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet;
2.
hij op of omstreeks 16 maart 2021, in de gemeente Groningen, tezamen en in vereniging met een of meer anderen, althans alleen, opzettelijk aanwezig heeft gehad ongeveer één of meer hoeveelheden, te weten:



1012,82 gram, en/of


75,67 gram, en/of


66,98 gram, en/of


102,48 gram, en/of


377,76 gram, en/of


1119,12 gram, en/of


1827,76 gram,



in elk geval (een) hoeveelhe(i)d(en) van een materiaal bevattende amfetamine, zijnde amfetamine een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet;
3.
hij op of omstreeks 16 maart 2021, in de gemeente Groningen, (een) wapen(s) van categorie III, onder 1 van de Wet wapens en munitie, te weten:

- een gaspistool (merk Umarex, type Walther P22), kaliber 9mm PAK, en/of- een gaspistool (merk Umarex, type Walther P22), kaliber .25 ACP,

zijnde (een) vuurwapen(s) in de vorm van een geweer, revolver en/of pistool, en/of munitie van categorie III, te weten 63 knalpatronen (merk Geco, type knal), kaliber
9mm PAK, voorhanden heeft gehad;
4.
hij in of omstreeks de periode van 30 juli 2018 tot en met 23 december 2020, in de gemeente Groningen, althans in Nederland, een geschrift dat bestemd was om tot bewijs van enig feit te dienen, te weten een arbeidscontract, valselijk heeft opgemaakt en/of heeft vervalst, door - in strijd met de waarheid - in/op dat arbeidscontract (doen) vermelden dat er - zakelijk weergegeven - sprake was van een arbeidsrelatie tussen het bedrijf ""[bedrijf]"" en verdachte, en/of dat arbeidscontract heeft voorzien van een handtekening van de eigenaar van het bedrijf “[bedrijf]”, met het oogmerk om het als echt en onvervalst te gebruiken of door anderen te doen gebruiken;
subsidiair althans, indien het vorenstaande niet tot een veroordeling mocht of zou kunnen leiden:
hij op of omstreeks 23 december 2020, in de gemeente Groningen, althans in Nederland, opzettelijk gebruik heeft gemaakt van een vals of vervalst geschrift als ware het echt en onvervalst, te weten een vals of vervalst arbeidscontract, bestaande dat gebruikmaken hierin dat hij, verdachte, dat vals of vervalst arbeidscontract heeft ingediend bij de verhuurder/beheerder van een woning ([straatnaam] te Groningen) om genoemde woning te huren, dan wel opzettelijk dat vals of vervalst geschrift heeft afgeleverd en/of voorhanden heeft gehad, terwijl hij wist of redelijkerwijs moest vermoeden dat dat arbeidscontract bestemd
was voor zodanig gebruik.



Beoordeling van het bewijs


Standpunt van de officier van justitie

De officier van justitie heeft veroordeling gevorderd voor het onder 1 primair, 2, 3 en 4 primair ten laste gelegde.
Ten aanzien van het onder 1 primair ten laste gelegde heeft de officier van justitie aangevoerd dat er op grond van het dossier onvoldoende bewijs aanwezig is om te komen tot een bewezenverklaring van het medeplegen. Verdachte dient van dit deel van de tenlastelegging te worden vrijgesproken.

Standpunt van de verdediging

De raadsman heeft betoogd dat het onder 1 primair, 2, 3 en 4 primair ten laste gelegde wettig en overtuigend kan worden.
Met betrekking tot het onder 2 ten laste gelegde heeft de raadsman aangevoerd dat de aangetroffen 1827,76 gram vloeistof geen amfetamine is omdat het geen eindproduct betreft, maar een product dat moet worden bewerkt tot amfetamine. Verdachte dient van dit deel van de tenlastelegging te worden vrijgesproken.

Oordeel van de rechtbank

De rechtbank acht het onder 1 primair, 2, 3 en 4 primair ten laste gelegde wettig en overtuigend bewezen, zoals hierna opgenomen in de bewezenverklaring. Nu verdachte deze feiten duidelijk en ondubbelzinnig heeft bekend, volstaat de rechtbank met een opgave van de bewijsmiddelen overeenkomstig artikel 359, derde lid, tweede volzin, van het Wetboek van Strafvordering.
Deze opgave luidt als volgt:

Ten aanzien van het onder 1 primair ten laste gelegde




de verklaring van verdachte afgelegd ter terechtzitting van 22 februari 2022;


een naar wettelijk voorschrift opgemaakt proces-verbaal van bevindingen d.d. 12 januari 2021,opgenomen op pagina 44 e.v. van het dossier van Politie Noord-Nederland met nummer 2020270668003 d.d. 2 juni 2021, inhoudend als relaas van verbalisant;


een kennisgeving van inbeslagneming d.d. 1 oktober 2020, opgenomen op pagina 802 e.v. vanvoornoemd dossier;


een naar wettelijk voorschrift opgemaakt proces-verbaal verdovende middelen d.d. 27 oktober2020, opgenomen op pagina 115 e.v. van voornoemd dossier, inhoudend een relaas van verbalisanten;


een deskundigenrapport afkomstig van het Nederlands Forensisch Instituut van het Ministerie vanJustitie en Veiligheid, zaaknummer 2020.10.26.224, d.d. 26 oktober 2020, opgenomen op pagina 118 van voornoemd dossier, opgemaakt door M. Visser-van Leeuwen, op de door hem/haar afgelegde algemene belofte als vast gerechtelijk deskundige;


Ten aanzien van het onder 2 ten laste gelegde


de verklaring van verdachte afgelegd ter terechtzitting van 22 februari 2022;


een naar wettelijk voorschrift opgemaakt proces-verbaal van bevindingen d.d. 17 maart 2021,opgenomen op pagina 348 e.v. van voornoemd dossier, inhoudend een relaas van verbalisanten;


een kennisgeving van inbeslagneming d.d. 17 maart 2021, opgenomen op pagina 809 e.v. vanvoornoemd dossier;


een naar wettelijk voorschrift opgemaakt proces-verbaal van verdovende middelen d.d.


24 maart 2021, opgenomen op pagina 664 e.v. van voornoemd dossier, inhoudend een relaas van verbalisanten;
5. een deskundigenrapport afkomstig van het Nederlands Forensisch Instituut van het Ministerie vanJustitie en Veiligheid , zaaknummer 2020.10.26.224, d.d. 17 maart 2021, opgenomen op pagina 666 van voornoemd dossier, opgemaakt door N. van Doorn, op de door hem/haar afgelegde algemene belofte als vast gerechtelijk deskundige;
6. een kennisgeving van inbeslagneming d.d. 17 maart 2021, opgenomen op pagina 812 e.v. vanvoornoemd dossier;
7. een naar wettelijk voorschrift opgemaakt proces-verbaal van verdovende middelen d.d.
29 maart 2021, opgenomen op pagina 667 e.v. van voornoemd dossier, inhoudend een relaas van verbalisanten;
8. een naar wettelijk voorschrift opgemaakt proces-verbaal van bevindingen d.d. 14 mei 2021, opgenomen op pagina 624 e.v. van voornoemd dossier, inhoudend een relaas van verbalisanten;
Ten aanzien van het onder 3 ten laste gelegde


de verklaring van verdachte afgelegd ter terechtzitting van 22 februari 2022;


een kennisgeving van inbeslagneming d.d. 16 maart 2021, opgenomen op pagina 804 e.v. vanvoornoemd dossier;


een naar wettelijk voorschrift opgemaakt proces-verbaal onderzoek wapen d.d. 7 april 2021,opgenomen op pagina 670 e.v. van voornoemd dossier, inhoudend een relaas van verbalisant;


Ten aanzien van het onder 4 primair ten laste gelegde


de verklaring van verdachte afgelegd ter terechtzitting van 22 februari 2022;


een naar wettelijk voorschrift opgemaakt proces-verbaal van bevindingen d.d. 11 februari 2021,opgenomen op pagina 73 e.v. van voornoemd dossier, inhoudend een relaas van verbalisant.



Met betrekking tot de hiervoor weergegeven standpunten overweegt de rechtbank het volgende.
Ten aanzien van het onder 1 primair ten laste gelegde is de rechtbank van oordeel dat op grond van het dossier de voor medeplegen vereiste voldoende nauwe en bewuste samenwerking tussen verdachte en (een) ander(en) niet is komen vast te staan zodat verdachte van dit deel van de tenlastelegging zal worden vrijgesproken.
Met betrekking van het onder 2 ten laste gelegde heeft de raadsman betoogd dat de 1827,76 gram aangetroffen olie geen pure amfetamine betreft. Nu de rechtbank geen aanleiding ziet om te twijfelen aan het resultaat van de indicatieve test, acht de rechtbank in samenhang met de bekennende verklaring van verdachte wettig en overtuigend bewezen dat de aangetroffen 1827,76 gram van een materiaal bevattende amfetamine betreft.
Voorts acht de rechtbank op grond van bovenstaande bewijsmiddelen bewezen dat verdachte samen met medeverdachte [medeverdachte] in totaal 4582,59 gram van een materiaal bevattende amfetamine aanwezig heeft gehad.



Bewezenverklaring
De rechtbank acht het onder 1 primair, 2, 3 en 4 primair ten laste gelegde wettig en overtuigend bewezen, met dien verstande dat:
1. primair

hij op 29 september 2020 in de gemeente Groningen opzettelijk buiten het grondgebied van Nederland (bestemming Spanje) heeft gebracht, als bedoeld in artikel 1 lid 5 van de Opiumwet, 43,78 gram van een materiaal bevattende MDMA, zijnde MDMA een middel als bedoeld in de bij de Opiumwet behorende lijst I, immers heeft verdachte die MDMA in een pakketje aangeboden bij een DHL verzendpunt met bestemming een adres in Spanje;
2.
hij op 16 maart 2021 in de gemeente Groningen tezamen en in vereniging met een ander opzettelijk aanwezig heeft gehad hoeveelheden, te weten:



1012,82 gram, en


75,67 gram, en


66,98 gram, en


102,48 gram, en


377,76 gram, en


1119,12 gram, en


1827,76 gram van een materiaal bevattende amfetamine, zijnde amfetamine een middel als bedoeldin de bij de Opiumwet behorende lijst I;



3.
hij op 16 maart 2021 in de gemeente Groningen wapens van categorie III, onder 1 van de Wet wapens en munitie, te weten:



een gaspistool (merk Umarex, type Walther P22), kaliber 9mm PAK en


een gaspistool (merk Umarex, type Walther P22), kaliber .25 ACP, zijnde vuurwapens in de vorm vaneen pistool en munitie van categorie III, te weten 63 knalpatronen (merk Geco, type knal), kaliber 9mm PAK voorhanden heeft gehad;


4. primair hij in de periode van 30 juli 2018 tot en met 23 december 2020 in de gemeente Groningen een geschrift dat bestemd was om tot bewijs van enig feit te dienen, te weten een arbeidscontract heeft vervalst, door - in strijd met de waarheid - op dat arbeidscontract te vermelden dat er - zakelijk weergegeven - sprake was van een arbeidsrelatie tussen het bedrijf ""[bedrijf]"" en verdachte en dat arbeidscontract heeft voorzien van een handtekening van de eigenaar van het bedrijf “[bedrijf]”, met het oogmerk om het als echt en onvervalst te gebruiken.

Verdachte zal van het meer of anders ten laste gelegde worden vrijgesproken, aangezien de rechtbank dat niet bewezen acht.
Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet geschaad in de verdediging.



Strafbaarheid van het bewezen verklaarde Het bewezen verklaarde levert op:


primair opzettelijk handelen in strijd met het in artikel 2 onder A van de Opiumwet gegeven verbod;


medeplegen van het opzettelijk handelen in strijd met het in artikel 2 onder C van de Opiumwet gegeven verbod;


handelen in strijd met artikel 26, eerste lid, van de Wet wapens en munitie en het feit begaan met betrekking tot een vuurwapen van categorie III



en
handelen in strijd met artikel 26, eerste lid, van de Wet wapens en munitie;

4. primair valsheid in geschrift.
Deze feiten zijn strafbaar nu geen omstandigheden aannemelijk zijn geworden die de strafbaarheid uitsluiten.


Strafbaarheid van verdachte
De rechtbank acht verdachte strafbaar nu niet van enige strafuitsluitingsgrond is gebleken.


Strafmotivering


Vordering van de officier van justitie

De officier van justitie heeft gevorderd dat verdachte ter zake van het onder 1 primair, 2, 3 en 4 primair ten laste gelegde wordt veroordeeld tot een gevangenisstraf van 376 dagen waarvan 360 dagen voorwaardelijk met aftrek met een proeftijd van 3 jaren met daarbij de bijzondere voorwaarden zoals opgenomen in het rapport van de reclassering van 26 mei 2021, met uitzondering van het contactverbod met mededaders en aangevuld met de bijzondere voorwaarde dat verdachte de reclassering inzicht geeft in zijn netwerk. Gelet op de ernst van de feiten en het gebrek aan dagbesteding, dient aan verdachte een taakstraf van 180 uren te worden opgelegd. Tot slot heeft de officier van justitie bij de formulering van de strafeis het ad informandum gevoegde feit meegenomen.

Standpunt van de verdediging

De raadsman heeft verzocht om aan verdachte een deels voorwaardelijke gevangenisstraf op te leggen en een taakstraf. De raadsman heeft aangevoerd dat het ad informandum gevoegde feit kan worden meegenomen bij de strafoplegging.

Oordeel van de rechtbank

Bij de bepaling van de straf heeft de rechtbank rekening gehouden met de aard en de ernst van het bewezen en strafbaar verklaarde, de omstandigheden waaronder dit is begaan, de persoon van verdachte zoals deze naar voren is gekomen uit het onderzoek ter terechtzitting en de rapportages van de reclassering van 26 mei 2021 en 5 januari 2022, het uittreksel uit de justitiële documentatie, alsmede de vordering van de officier van justitie en het pleidooi van de verdediging.
Voorts heeft de rechtbank rekening gehouden met het door verdachte erkende ad informandum gevoegde feit, dat hiermee is afgedaan.
De rechtbank heeft in het bijzonder het volgende in aanmerking genomen. Verdachte heeft zich schuldig gemaakt aan het buiten het grondgebied van Nederland brengen van verdovende middelen door een pakketje met 114 tabletten MDMA aan te bieden bij een DHL verzendpunt met als bestemming een adres in Spanje. Daarnaast heeft verdachte samen met medeverdachte
[medeverdachte] in hun woning een grote hoeveelheid amfetamine aanwezig gehad. De amfetamine zou zijn bewaard voor een persoon van wie verdachte de naam niet wil noemen. Door op deze manier te handelen heeft verdachte een bijdrage geleverd aan de (grensoverschrijdende) handel van verdovende middelen en de negatieve gevolgen daarvan, waaronder voor de volksgezondheid. Bovendien gaan handel en gebruik van harddrugs vaak gepaard met druggerelateerde misdrijven met veel onrust en overlast voor de samenleving tot gevolg. Verder heeft verdachte twee gaspistolen en munitie voorhanden gehad. Het ongecontroleerde bezit van wapens brengt een onaanvaardbaar risico voor de veiligheid van personen met zich en veroorzaakt gevoelens van onveiligheid in de maatschappij.
Tot slot heeft verdachte een bestaand arbeidscontract vervalst om in aanmerking te komen voor een huurwoning. Hoewel verdachte van mening is dat er niemand is benadeeld omdat hij altijd de huur van de woning betaalde, is de rechtbank van oordeel dat hij het vertrouwen heeft beschaamd dat particulieren en bedrijven in de echtheid en juistheid van documenten en van de integriteit van de mensen die zich ervan bedienen, moeten kunnen hebben.
De rechtbank heeft in aanmerking genomen dat verdachte volgens het uittreksel uit zijn justitiële documentatie van 19 januari 2022 eerder onherroepelijk is veroordeeld voor (andersoortige) misdrijven en dat het bepaalde in artikel 63 Wetboek van Strafrecht van toepassing is.
Uit bovengenoemde rapporten van de reclassering en de toelichting ter zitting die namens de reclassering is gegeven, volgt dat verdachte gezien kan worden als een man met licht antisociaal gedrag in het verleden en licht pro crimineel gedrag dat tot het huidige delict voortduurde. Mogelijk hebben ongunstige omstandigheden voor zijn gezin het criminele gedrag versterkt. Er zijn contacten met negatieve sociale netwerken en verdachte bewoog zich binnen het harddrugscircuit. Andere problemen zijn de schuldenproblematiek en het lage inkomen. Een indirecte factor is het gebrek aan dagbesteding. De problemen zijn al lang aanwezig en duren tot op heden voort. Er is inzicht in de problemen die verdachte heeft maar hij is onmachtig om tot oplossingen te komen. Verdachte zocht contact met de hulpverlening maar raakte teleurgesteld en haakte af. Uiteindelijk kwam hij met een eigen inadequate oplossing, die resulteerde in de huidige ten laste gelegde feiten. Sinds juni 2021 is de voorlopige hechtenis van verdachte geschorst en staat hij onder toezicht van de reclassering. Het lijkt het erop dat verdachte precies weet wat hij wel en niet kan delen met de reclassering. Er bestaat een gevoel dat verdachte niet alles vertelt en hierdoor is het lastig om zicht op hem te krijgen. Bij een veroordeling wordt een (deels) voorwaardelijke straf met bijzondere voorwaarden geadviseerd.
Uit de Landelijke Oriëntatiepunten voor Straftoemeting van het Landelijk Overleg Vakinhoud Strafrecht volgt dat voor uitvoer en het aanwezig hebben van voornoemde verdovende middelen, tezamen met het voorhanden hebben van de pistolen de oplegging van een onvoorwaardelijke gevangenisstraf als uitgangspunt wordt gehanteerd. Gelet echter op de (voorzichtig) positieve wending die verdachte aan zijn leven heeft gegeven, zal de rechtbank conform de eis van de officier van justitie een deels voorwaardelijke gevangenisstraf met aftrek opleggen, waarbij het onvoorwaardelijke deel gelijk is aan de tijd die verdachte in voorarrest heeft doorgebracht. Aan het voorwaardelijk deel worden een proeftijd van 3 jaren en de bijzondere voorwaarden gekoppeld zoals geadviseerd door de reclassering in het rapport van 26 mei 2021, met uitzondering van het contactverbod met mededaders en onder aanvulling van de bijzondere voorwaarde dat verdachte de reclassering inzicht geeft in zijn netwerk.
Om uitdrukking te geven aan de ernst van het handelen van verdachte en wegens het gebrek aan dagbesteding, zal de rechtbank tot slot de maximale taakstraf van 240 uren opleggen.



Toepassing van wetsartikelen

De rechtbank heeft gelet op de artikelen 9, 14a, 14b, 14c, 22c, 22d, 47, 57, 63 en 225 van het Wetboek van Strafrecht en de artikelen 2 en 10 van de Opiumwet en de artikelen 26 en 55 van de Wet wapens en munitie.
Deze voorschriften zijn toegepast, zoals zij ten tijde van het bewezen verklaarde rechtens golden dan wel ten tijde van deze uitspraak gelden.




Uitspraak



De rechtbank

Verklaart het onder 1 primair, 2, 3 en 4 primair ten laste gelegde bewezen, te kwalificeren en strafbaar zoals voormeld en verdachte daarvoor strafbaar.
Verklaart niet bewezen hetgeen aan verdachte meer of anders is ten laste gelegd dan het bewezen verklaarde en spreekt verdachte daarvan vrij.



Veroordeelt verdachte tot:




een gevangenisstraf voor de duur van 376 dagen.


Bepaalt dat van deze gevangenisstraf een gedeelte, groot 360 dagen, niet zal worden ten uitvoer gelegd, tenzij de rechter later anders mocht gelasten, op grond, dat de veroordeelde voor het einde van of gedurende de proeftijd, die hierbij wordt vastgesteld op 3 jaren, de hierna te noemen voorwaarden niet heeft nageleefd.
Beveelt dat de tijd die de veroordeelde voor de tenuitvoerlegging van deze uitspraak in verzekering en voorlopige hechtenis heeft doorgebracht, bij de uitvoering van de opgelegde gevangenisstraf, geheel in mindering zal worden gebracht.
Voorwaarde is, dat de veroordeelde zich voor het einde van de proeftijd niet schuldig zal maken aan een strafbaar feit.
Stelt als bijzondere voorwaarden:



veroordeelde blijft zich melden bij Reclassering Nederland op het adres [straatnaam] te Groningen.Veroordeelde blijft zich melden op afspraken met de reclassering, zo vaak en zolang de reclassering dat nodig vindt en houdt zich aan de aanwijzingen die de reclassering hem geeft;


veroordeelde werkt mee aan het aflossen van zijn schulden en het treffen van


afbetalingsregelingen, ook als dit inhoudt het meewerken aan schuldhulpverlening in het kader van de Wet Schuldsaneringsregeling Natuurlijke Personen (WSNP). Veroordeelde geeft de reclassering inzicht in zijn financiën;
3. veroordeelde werkt mee aan controle van het gebruik van alcohol en cocaïne om hetmiddelengebruik te beheersen. De reclassering kan urine- en ademonderzoek gebruiken als controlemiddel. De reclassering bepaalt hoe vaak veroordeelde wordt gecontroleerd;
4. veroordeelde werkt mee aan het vinden en behouden van dagbesteding, ook als het gaat om hetverrichten van onbetaald werk, voor een minimum van 16 uur per week;
5. veroordeelde geeft de reclassering inzicht in zijn netwerk.

Geeft aan voornoemde reclasseringsinstelling de opdracht als bedoeld in artikel 14c, zesde lid, van het Wetboek van Strafrecht toezicht te houden op de naleving van de voorwaarden en de veroordeelde ten behoeve daarvan te begeleiden.
Voorwaarden daarbij zijn dat de veroordeelde gedurende de proeftijd:



ten behoeve van het vaststellen van zijn identiteit medewerking zal verlenen aan het nemen vaneen of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;


medewerking zal verlenen aan het reclasseringstoezicht, bedoeld in artikel 14c, zesde lid, van hetWetboek van Strafrecht, de medewerking aan huisbezoeken en het zich melden bij de reclassering zo vaak en zolang als de reclassering dit noodzakelijk acht, daaronder begrepen.





een taakstraf voor de duur van 240 uren.


Beveelt dat voor het geval de veroordeelde de taakstraf niet naar behoren verricht, vervangende hechtenis voor de duur van 120 dagen zal worden toegepast.
Heft op het geschorste bevel tot voorlopige hechtenis met ingang van heden.



Dit vonnis is gewezen door mr. S. Timmermans, voorzitter, mr. L.W. Janssen en mr. H.R. Bracht, rechters, bijgestaan door mr. A.C. Fennema-Smit, griffier, en uitgesproken ter openbare terechtzitting van deze rechtbank op 8 maart 2022.



Mr. Bracht is buiten staat deze uitspraak mede te ondertekenen.


",Rechtbank Noord-Nederland,2022-03-08,2022-03-08,18-074631-21,Uitspraak,,"Wetboek van Strafrecht 57
Wetboek van Strafrecht 63
Wetboek van Strafrecht 225
",Strafrecht,Eerste aanleg - meervoudig,"
Deels voorwaardelijke gevangenisstraf en maximale taakstraf wegens het buiten het grondgebied brengen van verdovende middelen, de aanwezigheid van een grote hoeveelheid amfetamine, het voorhanden hebben van gaspistolen en valsheid in geschrifte.
","

Rechtspraak.nl

","Deels voorwaardelijke gevangenisstraf en maximale taakstraf wegens het buiten het grondgebied brengen van verdovende middelen, de aanwezigheid van een grote hoeveelheid amfetamine, het voorhanden hebben van gaspistolen en valsheid in geschrifte."
988,ECLI:NL:RBROT:2022:1666,"











vonnis
RECHTBANK ROTTERDAM


Team handel en haven




zaaknummer / rolnummer: C/10/632544 / KG ZA 22-76




Vonnis in kort geding van 3 maart 2022




in de zaak van



de vereniging


          [naam eiseres]
        ,
gevestigd te [vestigingsplaats eiseres] ,
eiseres,
advocaat mr. M.S. van Dijk te Rotterdam,



tegen





1. 
      [naam gedaagde 1] ,

wonende te [woonplaats gedaagde 1] ,
gedaagde sub 1,
die niet is verschenen,

2.	[naam gedaagde 2],

wonende te [woonplaats gedaagde 2] ,
gedaagde sub 2,
verschenen in persoon,

3.	[naam gedaagde 3],

wonende te [woonplaats gedaagde 3] ,
gedaagde sub 3,
verschenen in persoon,

4.	[naam gedaagde 4],

wonende te [woonplaats gedaagde 4] ,
gedaagde sub 4, 
verschenen in persoon,

5.	[naam gedaagde 5] handelende onder de naam [handelsnaam],

wonende te [woonplaats gedaagde 5] ,
gedaagde sub 5,
verschenen in persoon.



Eiseres wordt hierna [naam eiseres] genoemd. Gedaagden worden hierna [naam gedaagde 1] , [naam gedaagde 2] , [naam gedaagde 3] , [naam gedaagde 4] en [naam gedaagde 5] genoemd, wanneer zij afzonderlijk worden aangeduid.





1. De procedure

1.1.
Het verloop van de procedure blijkt uit:


de dagvaarding van 4 februari 2022 met producties;


de brief van 15 februari 2022 met producties aan de zijde van [naam eiseres] ;


de conclusie van [naam gedaagde 5] met producties;


de mondelinge behandeling op 17 februari 2022;


de pleitnota van [naam eiseres] ;


de pleitnota van [naam gedaagde 2] , [naam gedaagde 3] en [naam gedaagde 4] .





1.2.
Nu [naam gedaagde 1] niet heeft gereageerd, is tegen [naam gedaagde 1] verstek verleend. [naam gedaagde 1] heeft geen gebruik gemaakt van het recht van zuivering van het verstek. Op grond van artikel 140 lid 3 Rv wordt thans één vonnis gewezen dat voor alle partijen als een vonnis op tegenspraak wordt beschouwd. 



1.3.
Ten slotte is vonnis bepaald.





2. De feiten

2.1.

        [naam eiseres] is een vereniging die volkstuinen exploiteert. Het bestuur van [naam eiseres] bestaat sinds 18 december 2021 uit [naam 1] als voorzitter, [naam 2] als penningmeester en [naam gedaagde 4] als secretaris.



2.2

        [naam gedaagde 1] , [naam gedaagde 2] en [naam gedaagde 3] zaten in het vorige bestuur van [naam eiseres] .



2.3.
Een lid van [naam eiseres] heeft bij dagvaarding van 14 oktober 2021 een kort geding geëntameerd tegen [naam eiseres] , [naam gedaagde 2] als toenmalige voorzitter en [naam gedaagde 3] als toenmalig bestuurslid van het bestuur van [naam eiseres] .



2.4.
Dat kort geding heeft geresulteerd in een vonnis van 18 november 2021, waarin de voorzieningenrechter [naam gedaagde 2] en [naam gedaagde 3] met onmiddellijke ingang heeft verboden zich voor te doen als waren zij nog voorzitter en bestuurslid van het bestuur van [naam eiseres] , totdat er een nieuw bestuur is benoemd en zij daarvan als voorzitter respectievelijk lid deel uitmaken. Ook heeft de voorzieningenrechter [naam eiseres] veroordeeld een aparte algemene ledenvergadering (ALV) bijeen te roepen waarop de benoeming van een nieuwe voorzitter en een nieuw bestuurslid wordt geagendeerd.



2.5.
Op 18 december 2021 heeft een ALV plaatsgevonden. Tijdens die ALV zijn de hiervoor in 2.1. genoemde drie nieuwe bestuursleden gekozen.



2.6.
In het Huishoudelijk Reglement van [naam eiseres] is in artikel 12 het volgende bepaald:


“(…) Een bestuurslid, dat herhaaldelijk blijk heeft gegeven van ongeschiktheid en/of nalatigheid, kan door het dagelijks bestuur als bestuurder worden geschorst tot de eerstvolgende ledenvergadering waarop dan verder wordt beslist. Personen, die hun bestuursfunctie hebben neergelegd dan wel van hun functie zijn ontheven, zijn verplicht alle goederen van de vereniging, die zij onder zich hebben zo spoedig mogelijk in goede orde af te dragen aan de voorzitter of een door deze aan te wijzen persoon. (…)”




2.7.

        [naam gedaagde 4] is bij brief van 26 januari 2022 als secretaris geschorst door de voorzitter en de penningmeester van [naam eiseres] . In die brief staat onder meer het volgende:


“Artikel 12 van het Huishoudelijk Reglement van [naam eiseres] geeft ons dagelijks bestuur de mogelijkheid om jou in dat geval te schorsen. Je wordt daarom met ingang van heden als bestuurslid geschorst tot de eerstvolgende Ledenvergadering. Om die reden verzoeken wij je ook om je niet meer op te houden in en bij de bestuurskamer.



Wij wijzen je erop dat je volgens artikel 12 van het Huishoudelijk Reglement ook verplicht bent alle goederen van de vereniging die je onder je hebt zo spoedig mogelijk in goede orde aan mij af te dragen. Dit geldt ook voor alle eigendommen van [naam eiseres] die onder jouw toeziend oog zijn meegenomen. Wij geven je daarvoor één week na heden de tijd.”




2.8.
Op grond van een “administratieovereenkomst” tussen [naam eiseres] en [naam gedaagde 5] verzorgt [naam gedaagde 5] sinds december 2017 de administratie en boekhouding voor [naam eiseres] .





3. Het geschil


3.1.

        [naam eiseres] heeft - na wijziging van eis - gevorderd bij vonnis, uitvoerbaar bij voorraad, 




            [naam gedaagde 1] , [naam gedaagde 2] , [naam gedaagde 3] en [naam gedaagde 4] te veroordelen om met onmiddellijke ingang alle (financiële) bescheiden, waaronder bankafschriften, (financiële) overeenkomsten, archieven, de ledenlijst en goederen en bestanddelen (in de ruimste zin van het woord) die zij van [naam eiseres] onder zich hebben, alsook de geheimhoudingsverklaring die de kascommissie 2017 en 2018 moesten ondertekenen en alle documenten, codes en dergelijke genoemd in de punten 66 tot en met 69 van de dagvaarding aan de voorzitter en de penningmeester van het huidige bestuur van [naam eiseres] ter hand te stellen;



            [naam gedaagde 2] en [naam gedaagde 4] te veroordelen om binnen twee dagen, primair na de uitspraak van dit vonnis, subsidiair na betekening van dit vonnis, gespecificeerd te verklaren welke eigendommen van [naam eiseres] zij – ieder voor zich of gezamenlijk – op onder andere 2, 20 en 25 december 2021 en 7, 8 en 9 januari 2022 hebben meegenomen en waar deze eigendommen zich thans bevinden;


i. [naam gedaagde 4] met onmiddellijke ingang te verbieden zich voor te doen als ware hij nog secretaris en bestuurslid van het bestuur van [naam eiseres] , tot de eerste ALV waarin over zijn schorsing zal zijn beslist;



ii. [naam gedaagde 2] met onmiddellijke ingang te verbieden zich voor te doen als ware hij nog voorzitter van [naam eiseres] ;
iii. [naam gedaagde 1] met onmiddellijke ingang te verbieden zich voor te doen als ware zij nog penningmeester van [naam eiseres] ;

4. [naam gedaagde 1] , [naam gedaagde 2] en [naam gedaagde 4] te verbieden zich – in ieder geval tot de volgende ledenvergadering – op te houden in de bestuurskamer van [naam eiseres] en hen verder te verbieden de voorzitter en de penningmeester van [naam eiseres] te verhinderen hun bestuurstaken naar behoren uit te voeren;
5. [naam gedaagde 5] te veroordelen om met onmiddellijke ingang aan de voorzitter en de penningmeester van het huidige bestuur van [naam eiseres] :

a. alle (financiële) bescheiden, waaronder bankafschriften, (financiële) overeenkomsten, archieven, de ledenlijst en goederen en bestanddelen (in de ruimste zin van het woord) die zij van [naam eiseres] onder zich heeft, een en ander als genoemd in punt 66 van de dagvaarding, aan de voorzitter of de penningmeester ter hand te stellen, en
b. aan het bestuur te verklaren wie er tot 19 januari 2022 naast zichzelf toegang had tot de e-boekhouding van [naam eiseres] , en
c. wie er in de periode net voor 15 januari 2022 heeft ingelogd in de e-boekhouding van [naam eiseres] ;
d. wat deze persoon in de boekhouding heeft gedaan,
e. alsook de beheerdersinlogcode van e-boekhouding van [naam eiseres] aan de voorzitter van het bestuur te verstrekken;

6. te bepalen dat [naam eiseres] aan het verzoek van [naam 3] van 

14 februari 2022 namens een aantal (vermeende) leden om een buitengewone ledenvergadering te beleggen teneinde het huidige bestuur te ontslaan, welk verzoek mede is verzocht namens [naam gedaagde 1] , [naam gedaagde 2] en [naam gedaagde 3] :
a) onder omstandigheden geen uitvoering hoeft te geven, dan wel
b) dat zij het verzoek om een buitengewonne vergadering kan opschorten tot de reguliere ledenvergadering (ALV) met de reguliere agendapunten, zodra is voldaan aan alle vereisten voor het bijeenroepen van een reguliere ALV, zoals het vereiste dat een kascommissie heeft gerapporteerd, een en ander zoals bedoeld in rechtsoverweging 5.6 van het vonnis van de voorzieningenrechter van 18 november 2021, dan wel
c) dat zij dit verzoek kan opschorten tot een door de voorzieningenrechter te bepalen tijdstip;

7. [naam gedaagde 1] , [naam gedaagde 2] en [naam gedaagde 3] te verbieden tot de onder punt 1 bepaalde tijd aan een dergelijke vergadering hun medewerking te verlenen, te verschijnen en enig stemrecht uit te oefenen, op straffe van een dwangsom;
8. gedaagden te verbieden opruiende teksten en/of negatieve teksten over het huidige bestuur van [naam eiseres] , dan wel teksten die het huidige bestuur van [naam eiseres] in een kwaad daglicht stellen, op de Facebookpagina van [naam eiseres] te plaatsen of welk ander social media kanaal dan ook, dan wel een verbodsbepaling als uw rechtbank in dit kader passend zal achten;
9. [naam gedaagde 1] , [naam gedaagde 2] , [naam gedaagde 3] en [naam gedaagde 4] hoofdelijk en ook [naam gedaagde 5] te veroordelen tot verbeurte van een dwangsom, vast te stellen op de achter punt 12. van de ‘wijziging c.q. vermeerdering van eis’ genoemde bedragen.



3.2.

        [naam eiseres] heeft het volgende - in het algemeen en verkort weergeven - aan haar vorderingen ten grondslag gelegd.


Het per 18 december 2021 nieuw gekozen bestuur van [naam eiseres] heeft diverse malen aan de voormalige bestuursleden van [naam eiseres] om overdracht van de volledige administratie en overige informatie verzocht, maar deze personen weigeren tot overdracht over te gaan. 

          [naam gedaagde 2] gedraagt zich alsof hij nog steeds de voorzitter van [naam eiseres] is. Samen met [naam gedaagde 1] en [naam gedaagde 4] werkt hij het huidige bestuur op alle fronten tegen, waardoor het huidige bestuur haar bestuurstaken niet kan uitoefenen met alle mogelijke gevolgen van dien. 

          [naam gedaagde 5] heeft slechts toegang tot de digitale boekhouding aan de huidige penningmeester verstrekt. Zij dient in ieder geval ook de beheerdersinlogcode van e-boekhouding van [naam eiseres] aan het bestuur van [naam eiseres] te verstrekken.




3.3.

        [naam gedaagde 2] , [naam gedaagde 3] , [naam gedaagde 4] en [naam gedaagde 5] hebben verweer gevoerd. 



3.4.
Op de stellingen van partijen wordt hierna, voor zover van belang, ingegaan. 





4. De beoordeling

4.1.

        [naam gedaagde 1] is niet op de zitting verschenen. Hoewel [naam gedaagde 4] ter zitting heeft meegedeeld het woord mede namens [naam gedaagde 1] te voeren, kan zij niet worden geacht in deze procedure verschenen te zijn (vergelijk artikel 255 lid 1 Rv, op grond waarvan een gedaagde in kort geding wel in persoon kan verschijnen, maar niet slechts bij gemachtigde). Tegen haar is dan ook verstek verleend. Dit brengt mee dat de vorderingen jegens haar dienen te worden toegewezen, tenzij de vorderingen de voorzieningenrechter onrechtmatig of ongegrond voorkomen. Met inachtneming van die toetsingsmaatstaf zullen de vorderingen jegens [naam gedaagde 1] worden toegewezen, voor zover hierna niet anders blijkt. Voor zover vorderingen jegens haar worden toegewezen ziet de voorzieningenrechter geen aanleiding daar dwangsommen aan te verbinden. Bovendien geldt dat de vorderingen die [naam eiseres] bij haar eisvermeerdering heeft ingesteld niet tegen [naam gedaagde 1] kunnen worden toegewezen, omdat die eisvermeerdering niet aan haar is betekend (artikel 130 lid 3 Rv).



4.2.
Zowel [naam gedaagde 2] , [naam gedaagde 3] en [naam gedaagde 4] als [naam gedaagde 5] hebben zich op het standpunt gesteld [naam eiseres] geen spoedeisend belang heeft bij haar vorderingen. [naam gedaagde 5] heeft hieraan het standpunt verbonden dat [naam eiseres] niet ontvankelijk moet worden verklaard. De voorzieningenrechter verwerpt dat standpunt. Uit de feitelijke grondslag van de vorderingen volgt al een voldoende spoedeisend belang.



4.3.
De vorderingen van [naam eiseres] zullen hieronder een voor een inhoudelijk worden behandeld. Daarbij wordt zo veel mogelijk de volgorde zoals in dit vonnis onder 3.1. genoemd aangehouden.



vordering 1




4.4.
Op grond van artikel 2:8 lid 1 BW moeten een rechtspersoon en degenen die krachtens de wet en de statuten bij zijn organisatie zijn betrokken zich als zodanig jegens elkaar gedragen naar hetgeen door redelijkheid en billijkheid wordt gevorderd. Hieruit volgt dat nieuw gekozen bestuursleden door het oude bestuur in staat moeten worden gesteld hun taken naar behoren uit te oefenen. Dit impliceert dat er tussen de oud-bestuursleden en de nieuwe bestuursleden een overdracht van alle informatie en stukken moet plaatsvinden, die het naar behoren uitoefenen van de bestuurstaken mogelijk maken. 



4.5.
In de dagvaarding heeft [naam eiseres] een uitgebreide opsomming gegeven van stukken en informatie de nog aan haar moeten worden overgedragen door de oud-bestuursleden. Het verweer van de oud-bestuursleden op dit punt komt er op neer dat het nieuwe bestuur inmiddels (toegang tot) alle documenten heeft. Wel is daarbij gesteld dat het nieuwe bestuur zichzelf een deugdelijke overdracht ontnomen heeft en dat de sleutel van de hoofdpoort nog niet is overgedragen. [naam eiseres] is op haar beurt bij het standpunt gebleven dat zij niet over alle informatie beschikt om haar bestuurstaken te kunnen uitoefenen. De voorzieningenrechter acht op basis van wat partijen hieromtrent over en weer hebben gesteld op zijn minst aannemelijk dat de overdracht nog niet is afgerond. In dit kort geding kan evenwel niet vastgesteld worden welke stukken al dan niet nog in het bezit van de oud-bestuursleden zijn, omdat de feitelijke stellingen daarvoor onvoldoende precies zijn en dit kort geding zich naar zijn aard niet leent voor nadere instructies of bewijslevering. Aan de andere kant is het van belang dat het voor de oud-bestuursleden duidelijk moet zijn dat zij verplicht zijn tot overdracht van de in de dagvaarding genoemde stukken. In dit geval resulteert een en ander erin dat de vordering tot afgifte door de oud-bestuursleden wordt toegewezen, voor zover zij de betreffende informatie en/of stukken (nog) onder zich hebben, zoals onder de beslissing vermeld. De voorzieningenrechter zal hieraan geen dwangsom verbinden vanwege het feit dat tot nu toe niet duidelijk is geworden wie welke stukken onder zich heeft. De kans is te groot dat een dwangsom in die situatie tot nodeloze escalatie zal leiden.



4.6.
De toewijzing van deze vordering geldt uitdrukkelijk niet voor de inlogcodes van de Facebookpagina’s. [naam gedaagde 3] heeft hieromtrent de volgende toelichting gegeven, die niet weersproken is door [naam eiseres] . [naam gedaagde 3] beheert een Facebookpagina voor [naam eiseres] die gekoppeld is aan zijn persoonlijke Facebookaccount. Een andere persoon, die geen bestuurslid is, heeft ook een Facebookpagina voor [naam eiseres] aangemaakt, gekoppeld aan diens persoonlijke Facebookaccount. Zo is het mogelijk voor een ieder, en derhalve ook voor de huidige bestuursleden van [naam eiseres] , om een Facebookpagina aan te maken en te beheren voor [naam eiseres] . Gelet op deze onweersproken toelichting, is er geen grond om aan te nemen dat [naam eiseres] recht heeft op de inlogcodes van [naam gedaagde 3] . Overigens heeft hij ter zitting aangeboden om de Facebookpagina van [naam eiseres] die hij beheert per direct te verwijderen. Dit lijkt de voorzieningenrechter een goede suggestie, omdat daarmee een bijdrage geleverd kan worden aan het herstel van de verhoudingen binnen de vereniging. [naam eiseres] heeft op dit punt geen vordering ingesteld, dus de toezegging van [naam gedaagde 3] maakt voor de beslissing geen verschil. 



4.7.
De vordering tot afgifte van informatie en stukken is jegens [naam gedaagde 4] niet toewijsbaar. Hij is op dit moment immers nog bestuurslid en de voorzieningenrechter acht geen deugdelijke grondslag aanwezig om hem te veroordelen tot afgifte van informatie of stukken waarop hij uit hoofde van zijn functie bij [naam eiseres] nog recht heeft. De schorsing maakt dit niet anders. De voorzieningenrechter leidt uit artikel 12 van het Huishoudelijk Reglement, anders dan [naam eiseres] kennelijk, niet af dat de schorsing meebrengt dat hij verplicht is alle stukken en informatie over te dragen aan de overige bestuursleden alsof hij al definitief ontheven is uit de functie van secretaris van [naam eiseres] . Dit laat onverlet dat hij als secretaris in functie geacht wordt gegevens met zijn collega-bestuursleden, voor zover hij daarover beschikt en voor zover relevant, te delen, teneinde te komen tot een behoorlijke uitoefening van de bestuurstaken.



4.8.
In verband met de schorsing van [naam gedaagde 4] geldt overigens het volgende. Tijdens de zitting heeft [naam gedaagde 4] betoogd dat het schorsingsbesluit moet worden opgeschort, omdat de desbetreffende bepaling uit het Huishoudelijk Reglement in strijd is met de statuten (waarin is bepaald dat bestuursleden door de ALV kunnen worden ontslagen) en daarom nietig. De voorzieningenrechter zal hierop niet ingaan, omdat deze kwestie voor een beslissing op de vorderingen niet van belang is. Voor zover [naam gedaagde 4] op dit punt een tegeneis heeft willen instellen, geldt dat dit niet kan omdat hij zonder advocaat is verschenen.



vordering 2




4.9.
De vordering tot het gespecificeerd verklaren welke goederen door [naam gedaagde 2] en [naam gedaagde 4] zijn meegenomen acht de voorzieningenrechter niet toewijsbaar. [naam gedaagde 2] en [naam gedaagde 4] hebben betwist spullen te hebben meegenomen die aan [naam eiseres] toebehoren. [naam gedaagde 2] heeft in dat verband gesteld dat hij alleen spullen heeft meegenomen die van hem zijn en nog op het terrein van [naam eiseres] stonden. Op door [naam eiseres] overgelegde beeldopnames, waarop te zien is dat [naam gedaagde 2] spullen ophaalt en [naam gedaagde 4] bij de poort staat, is niet duidelijk zichtbaar welke spullen worden meegenomen, laat staan dat daaruit kan worden afgeleid van wie die spullen zijn. Dit laatste kan gelet op de aard van het kort geding in de onderhavige procedure niet worden vastgesteld. Dit brengt mee dat er niet van kan worden uitgegaan dat [naam gedaagde 2] en [naam gedaagde 4] eigendommen van [naam eiseres] hebben meegenomen. Toewijzing van de onderhavige vordering zou impliceren dat daar wel van wordt uitgegaan.



vordering 3




4.10.
De vorderingen tot het verbieden van [naam gedaagde 4] en [naam gedaagde 2] zich voor te doen als waren zij bestuursleden worden eveneens afgewezen. Wat betreft [naam gedaagde 4] geldt allereerst dat hij, zolang hij niet is ontslagen door de ALV, nog bestuurslid is. De schorsing verandert daar op zichzelf niets aan. Los daarvan is van belang dat hij per 26 januari 2022 is geschorst en dat niet is gebleken dat hij daarna handelingen heeft verricht alsof hij niet geschorst is. Tijdens de zitting heeft hij verklaard dat mediation tussen de drie bestuursleden noodzakelijk is om het werk als bestuurslid zinvol te kunnen uitoefenen. Daaruit leidt de voorzieningenrechter af dat [naam gedaagde 4] vooralsnog niet van plan is naar buiten toe op te treden als bestuurslid. Voor toewijzing van de vordering bestaat daarom hoe dan ook geen grond.



4.11.
Ten aanzien van [naam gedaagde 2] geldt het volgende. Bij vonnis van 18 november 2021 is hem verboden zich te gedragen alsof hij nog de voorzitter was. Aannemelijk is geworden dat hij daarna heeft gehandeld in strijd met dit verbod, bijvoorbeeld op 3 december 2021, toen hij op het terrein van [naam eiseres] zei: “ik ben jullie voorzitter”. Dat blijkt uit de ingediende beeldopname hiervan. In de verhouding tussen [naam eiseres] en [naam gedaagde 2] is deze constatering echter niet van belang. Het verbod zoals uitgesproken in voornoemd vonnis gold (en geldt) immers slechts ten opzichte van de eisende partij in die procedure. [naam eiseres] kan aan de beslissingen in het vonnis van 18 november 2021 geen rechten ontlenen. In de verhouding tussen [naam eiseres] en [naam gedaagde 2] acht de voorzieningenrechter van groter belang dat niet aannemelijk is geworden dat [naam gedaagde 2] zich na de verkiezing van 18 december 2021, waarbij hij niet herkozen is, actief als bestuurder/voorzitter heeft gedragen. Nu hij tijdens de zitting uitdrukkelijk heeft verklaard dat hij aanvaardt dat er een nieuw bestuur is waarvan hij geen deel uitmaakt, is er naar het oordeel van de voorzieningenrechter onvoldoende aanleiding voor toewijzing van de vordering.



vordering 4




4.12.
De vordering strekt in de eerste plaats tot een verbod voor [naam gedaagde 1] , [naam gedaagde 2] en [naam gedaagde 4] om zich op te houden in de bestuurskamer van de [naam eiseres]. [naam gedaagde 1] en [naam gedaagde 2] zijn geen bestuursleden meer. Zij hebben daarom in beginsel niets te zoeken in de bestuurskamer, tenzij op uitnodiging van het huidige bestuur. Gelet op de moeizame gang van zaken tot nu toe, vergt het belang van [naam eiseres] naar het oordeel van de voorzieningenrechter dat de vordering jegens hen wordt toegewezen. Voor [naam gedaagde 4] geldt voorlopig hetzelfde. Hij is immers geschorst en die schorsing, die [naam gedaagde 4] tot nu toe niet bij de rechter heeft bestreden, moet voor de voorzieningenrechter uitgangspunt zijn. Ook ten aanzien van [naam gedaagde 4] geldt dat [naam eiseres] een gerechtvaardigd belang heeft bij rust in huis. De vordering wordt daarom toegewezen zoals in de beslissing omschreven. Een dwangsom wordt vooralsnog niet opgelegd. Op basis van de verklaring tijdens de zitting van [naam gedaagde 2] en [naam gedaagde 4] vertrouwt de voorzieningenrechter erop dat zij zich ook zonder dwangsom aan het verbod zullen houden. Een dwangsom zou de zaak nodeloos compliceren.



4.13.
De vordering om [naam gedaagde 1] , [naam gedaagde 2] en [naam gedaagde 4] te verbieden de voorzitter en de penningmeester te verhinderen hun taken naar behoren uit te voeren wordt als te weinig gespecificeerd en daarmee te vaag afgewezen.



vordering 5 




4.14.

De vorderingen jegens [naam gedaagde 5] impliceren dat [naam gedaagde 5] gegevens achterhoudt en tekortschiet in de nakoming van haar verplichtingen jegens [naam eiseres] uit hoofde van de overeenkomst tussen haar en [naam eiseres] . [naam gedaagde 5] heeft hier uitvoerig en concreet verweer tegen gevoerd, dat erop neerkomt dat zij de gegevens die zij uit hoofde van haar functie aan [naam eiseres] diende te verstrekken reeds heeft verstrekt en dat zij op grond van de overeenkomst tussen haar en [naam eiseres] geen beheercodes mag verstrekken aan de bestuursleden van [naam eiseres] , omdat de bestuursleden geen wijzigingen mogen aanbrengen in de boekhouding. Bovendien is volgens [naam gedaagde 5] in januari 2022 ingebroken in de e-boekhouding van [naam eiseres] , hetgeen thans wordt onderzocht door de politie.
Naar het oordeel van de voorzieningenrechter bestaat geen aanleiding om ondanks de verklaring van [naam gedaagde 5] dat zij reeds aan haar verplichtingen heeft voldaan, ervan uit te gaan dat dit niet het geval is. Daarbij speelt ook hier een rol dat in de onderhavige procedure geen ruimte is voor nadere instructies teneinde tot het vaststellen van bepaalde feiten te komen. Hiermee is de vordering tot afgifte van informatie en stukken jegens [naam gedaagde 5] niet toewijsbaar. 




4.15.
Tot het doen van de gevraagde verklaringen zal [naam gedaagde 5] evenmin veroordeeld worden. Deze vordering suggereert dat [naam gedaagde 5] iets te maken heeft met de inbraak in de boekhouding. Voor die suggestie bestaat echter geen redelijke grond, mede gelet op wat [naam gedaagde 5] daarover heeft verklaard. Uit die verklaring volgt nu juist dat [naam gedaagde 5] zelf door de inbraak is verrast en onderzoek doet naar de gevolgen daarvan. In deze procedure is niet aannemelijk geworden dat aan die verklaring moet worden getwijfeld.



vorderingen 6 en 7 




4.16.
De vordering om te bepalen dat [naam eiseres] - kort gezegd - geen uitvoering hoeft te geven aan het verzoek een buitengewone ledenvergadering te beleggen komt neer op een verklaring voor recht en is alleen daarom al niet toewijsbaar. Bovendien geldt het volgende. 



4.17.
Het uitroepen van een buitengewone algemene vergadering is in de statuten van [naam eiseres] geregeld in artikel 15 lid 4. Daaruit blijkt dat een buitengewone algemene vergadering kan worden gehouden indien – kort gezegd – tien procent van de stemgerechtigde leden de wens daartoe kenbaar maakt. Het betreft dus een statutair recht van de leden, waaraan uit de aard van de zaak groot gewicht toekomt. De voorzieningenrechter acht geen grondslag aanwezig om leden dit recht af te nemen of dit recht te beperken. Uitzonderingen op dit recht zijn mogelijk denkbaar, maar daarvan is in dit geval niet gebleken. Dat het bestuur nog geen orde op zaken heeft kunnen stellen acht de voorzieningenrechter in dit kader onvoldoende.



4.18.
In het verlengde hiervan geldt dat ook de vordering tot het opleggen van een verbod aan de oud-bestuursleden om hun medewerking te verlenen aan een dergelijke buitengewone vergadering afgewezen wordt. Hier bestaat geen deugdelijke grondslag voor. Voor het gevorderde verbod om hun stemrecht uit te oefenen geldt dat eens te meer.



vordering 8




4.19.
Deze vordering strekt ertoe gedaagden te verbieden bepaalde uitlatingen over het huidige bestuur te doen. Voor toewijzing van deze – naar zijn aard verstrekkende – vordering bestaat geen aanleiding, zelfs niet als aangenomen zou moeten worden dat gedaagden in het verleden “opruiende” teksten zouden hebben verspreid. Deze vordering wordt derhalve eveneens afgewezen.



de proceskosten




4.20.

        [naam eiseres] wordt ten opzichte van [naam gedaagde 5] beschouwd als de in het ongelijk gestelde partij. Zij wordt dan ook veroordeeld in haar proceskosten. Die proceskosten worden begroot op € 314,00 aan griffierecht. Ten opzichte van de overige gedaagden geldt dat iedere partij als deels in het ongelijk gesteld worden beschouwd, zodat de proceskosten worden gecompenseerd. Dat betekent iedere partij de eigen kosten draagt.





5. De beslissing
De voorzieningenrechter


5.1.
veroordeelt [naam gedaagde 1] , [naam gedaagde 2] en [naam gedaagde 3] om binnen drie dagen na betekening van dit vonnis alle stukken, informatie en sleutels, die zijn genoemd in de punten 66 tot en met 69 van de dagvaarding, voor zover zij die onder zich hebben, met uitzondering van inlogcodes van Facebookpagina’s, aan (de huidige voorzitter en de huidige penningmeester van) De [naam eiseres] te verstrekken;



5.2.
verbiedt [naam gedaagde 1] met onmiddellijke ingang zich voor te doen als ware zij nog penningmeester van [naam eiseres] ;



5.3.
verbiedt [naam gedaagde 1] , [naam gedaagde 2] en [naam gedaagde 4] zich – tot de volgende ledenvergadering en voor wat betreft [naam gedaagde 4] zolang het besluit tot schorsing van kracht is – op te houden in de bestuurskamer van [naam eiseres] ;



5.4.
veroordeelt [naam eiseres] in de proceskosten van [naam gedaagde 5] , tot op heden begroot op € 314,00;



5.5.
bepaalt dat verder iedere partij de eigen kosten draagt;



5.6.
verklaart dit vonnis voor wat betreft de veroordelingen uitvoerbaar bij voorraad en wijst af het meer of anders gevorderde.


Dit vonnis is gewezen door mr. Th. Veling en door mr. A.F.L. Geerdes in het openbaar uitgesproken op 3 maart 2022.
2247/1980



",Rechtbank Rotterdam,2022-03-03,2022-03-08,C/10/632544 / KG ZA 22-76,Uitspraak,,,Civiel recht,Eerste aanleg - enkelvoudig,"

Kort Geding. Verenigingsrecht. Vordering tot afgifte documentatie door oud-bestuursleden en andere vorderingen.
Oud-bestuursleden moeten nieuwe bestuursleden in staat stellen bestuurstaken naar behoren uit te oefenen. 
Informatie en stukken moeten verstrekt worden, voor zover oud-bestuursleden deze onder zich hebben. Geen dwangsommen, want dat leidt mogelijk tot nodeloze escalatie.
Oud-bestuursleden mogen zich tot de volgende ledenvergadering niet in bestuurskamer ophouden. De vereniging heeft gerechtvaardigd belang bij rust in huis.
Overige vorderingen worden afgewezen.

","

Rechtspraak.nl

","Kort Geding. Verenigingsrecht. Vordering tot afgifte documentatie door oud-bestuursleden en andere vorderingen.
Oud-bestuursleden moeten nieuwe bestuursleden in staat stellen bestuurstaken naar behoren uit te oefenen. 
Informatie en stukken moeten verstrekt worden, voor zover oud-bestuursleden deze onder zich hebben. Geen dwangsommen, want dat leidt mogelijk tot nodeloze escalatie.
Oud-bestuurs..."
989,ECLI:NL:RBNNE:2022:651,"

Uitspraak


RECHTBANK NOORD-NEDERLAND


Afdeling strafrecht Locatie 
Groningen



parketnummer 18/261757-21 vordering na voorwaardelijke veroordeling parketnummer 18/930129-18 vordering na voorwaardelijke veroordeling parketnummer 10/159090-19



Vonnis van de meervoudige kamer voor de behandeling van strafzaken d.d.


8maart 2022 in de zaak van het openbaar ministerie tegen de verdachte



[verdachte],
geboren op [geboortedatum] 1997 te [geboorteplaats], wonende te [woonplaats], thans gedetineerd te [instelling].


Dit vonnis is gewezen naar aanleiding van het onderzoek ter terechtzitting van 3 maart 2022.
Verdachte is verschenen, bijgestaan door mr. Th. Martens, advocaat te Assen. Het openbaar ministerie is ter terechtzitting vertegenwoordigd door mr. A. Hertogs.




Tenlastelegging

Aan verdachte is, na nadere omschrijving van de tenlastelegging, ten laste gelegd dat:
1
hij op of omstreeks 13 december 2020, in de gemeente Groningen, op of aan de openbare weg, de Bedumerstraat, tezamen en in vereniging met een of meer anderen, althans alleen, 2 mobiele telefoons (Iphone), in elk geval enig goed, dat/die geheel of ten dele aan [slachtoffer 1] en/of
[slachtoffer 2], in elk geval aan een ander dan aan verdachte en/of zijn mededader toebehoorde(n) heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen die [slachtoffer 1] en/of [slachtoffer 2], gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door



zich, terwijl verdachte of zijn mededader in het bezit was van een schaar, althans een scherp en/ofpuntig voorwerp, naar de woning van die [slachtoffer 1] en/of [slachtoffer 2] te begeven, en/of


met een schaar, althans een scherp en/of puntig voorwerp, in/op/tegen het lichaam van die


[slachtoffer 1] te steken/snijden/prikken, en/of
- die [slachtoffer 1] en/of [slachtoffer 2] meermalen, althans eenmaal, tegen het hoofd en/of overigedelen van het lichaam te slaan en/of te stompen;

subsidiair althans, indien het vorenstaande niet tot een veroordeling mocht of zou kunnen leiden:
hij op of omstreeks 13 december 2020, in de gemeente Groningen, op of aan de openbare weg, de Bedumerstraat, tezamen en in vereniging met een of meer anderen, althans alleen, ter uitvoering van het door verdachte voorgenomen misdrijf om 2 mobiele telefoons (Iphone), in elk geval enig goed, dat/die geheel of ten dele aan [slachtoffer 1] en/of [slachtoffer 2]
, in elk geval aan een ander dan aan verdachte en/of zijn mededader, toebehoorde(n), weg te nemen met het oogmerk om het zich wederrechtelijk toe te eigenen en deze diefstal te doen voorafgaan, te doen vergezellen en/of te doen volgen van geweld en/of bedreiging met geweld tegen die [slachtoffer 1] en/of [slachtoffer 2], te plegen met het oogmerk om die voorgenomen diefstal voor te bereiden of gemakkelijk te maken, of om, bij betrapping op heterdaad, aan zichzelf en/of andere deelnemer(s) aan het misdrijf hetzij de vlucht mogelijk te maken, hetzij het bezit van het gestolene te verzekeren,



zich, terwijl verdachte of zijn mededader in het bezit was van een schaar, althans een scherp en/ofpuntig voorwerp, naar de woning van die [slachtoffer 1] en/of [slachtoffer 2] heeft/hebben begeven, en/of


met een/die schaar, althans een/dat scherp en/of puntig voorwerp, in/op/tegen het lichaam van die[slachtoffer 1] heeft/hebben gestoken/gesneden/geprikt, en/of


die [slachtoffer 1] en/of [slachtoffer 2] meermalen, althans eenmaal, tegen het hoofd en/of overigedelen van het lichaam heeft/hebben geslagen en/of gestompt, terwijl de uitvoering van dat voorgenomen misdrijf niet is voltooid;



meer subsidiair althans, indien het vorenstaande niet tot een veroordeling mocht of zou kunnen leiden:
[medeverdachte] op of omstreeks 13 december 2020, in de gemeente Groningen, op of aan de openbare weg, de Bedumerstraat, 2 mobiele telefoons (Iphone), in elk geval enig goed, dat/die geheel of ten dele aan [slachtoffer 1] en/of [slachtoffer 2], in elk geval aan een ander dan aan die
[medeverdachte], toebehoorde(n), heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen die [slachtoffer 1] en/of [slachtoffer 2], gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door



zich, terwijl hij, [medeverdachte], in het bezit was van een schaar, althans een scherp en/of puntigvoorwerp, naar de woning van die [slachtoffer 1] en/of [slachtoffer 2] te begeven, en/of


met een schaar, althans een scherp en/of puntig voorwerp, in/op/tegen het lichaam van die


[slachtoffer 1] te steken/snijden/prikken, en/of


die [slachtoffer 1] en/of [slachtoffer 2] meermalen, althans eenmaal, tegen het hoofd en/of overigedelen van het lichaam te slaan en/of te stompen, bij en/of tot het plegen van welk misdrijf verdachte op of omstreeks 13 december 2020, in de gemeente Groningen en/of Assen, althans in Nederland, opzettelijk behulpzaam is geweest en/of opzettelijk gelegenheid, middelen en/of inlichtingen heeft verschaft, door - samen met die [medeverdachte] naar de woonplaats en/of de woning van die [slachtoffer 1] en/of [slachtoffer 2] te rijden en/of die [medeverdachte] daar naar toe te vervoeren, en/of


zijn, verdachtes, telefoon ter beschikking te stellen aan die [medeverdachte] voor het maken van


(een) (nadere) afspra(a)k(en) met die [slachtoffer 1] ten behoeve van de koop van een telefoon, en/of


naar die [slachtoffer 1] te bellen en te zeggen dat zijn broertje het adres niet kon vinden, en/of


met die [medeverdachte] van de plaats van het misdrijf weg te rijden;



meest subsidiair althans, indien het vorenstaande niet tot een veroordeling mocht of zou kunnen leiden:
[medeverdachte] op of omstreeks 13 december 2020, in de gemeente Groningen, op of aan de openbare weg, de Bedumerstraat, ter uitvoering van het door hem voorgenomen misdrijf om 2 mobiele telefoons (Iphone), in elk geval enig goed, dat/die geheel of ten dele aan [slachtoffer 1] en/of
[slachtoffer 2], in elk geval aan een ander dan aan die [medeverdachte], toebehoorde(n), weg te nemen met het oogmerk om het zich wederrechtelijk toe te eigenen en deze diefstal te doen voorafgaan, te doen vergezellen en/of te doen volgen van geweld en/of bedreiging met geweld tegen die [slachtoffer 1] en/of [slachtoffer 2], te plegen met het oogmerk om die voorgenomen diefstal voor te bereiden of gemakkelijk te maken, of om, bij betrapping op heterdaad, aan zichzelf en/of andere deelnemer(s) aan het misdrijf hetzij de vlucht mogelijk te maken, hetzij het bezit van het gestolene te verzekeren,



zich, terwijl hij, [medeverdachte], in het bezit was van een schaar, althans een scherp en/of puntigvoorwerp, naar de woning van die [slachtoffer 1] en/of [slachtoffer 2] heeft begeven, en/of


met een/die schaar, althans een/dat scherp en/of puntig voorwerp, in/op/tegen het lichaam van die[slachtoffer 1] heeft gestoken/gesneden/geprikt, en/of


die [slachtoffer 1] en/of [slachtoffer 2] meermalen, althans eenmaal, tegen het hoofd en/of overigedelen van het lichaam heeft geslagen en/of gestompt, terwijl de uitvoering van dat voorgenomen misdrijf niet is voltooid, bij en/of tot het plegen van welk misdrijf verdachte op of omstreeks 13 december 2020, in de gemeente Groningen en/of Assen, althans in Nederland, opzettelijk behulpzaam is geweest en/of opzettelijk gelegenheid, middelen en/of inlichtingen heeft verschaft, door


samen met die [medeverdachte] naar de woonplaats en/of de woning van die [slachtoffer 1] en/of[slachtoffer 2] te rijden en/of die [medeverdachte] daar naar toe te vervoeren, en/of


zijn, verdachtes, telefoon ter beschikking te stellen aan die [medeverdachte] voor het maken van


(een) (nadere) afspra(a)k(en) met die [slachtoffer 1] ten behoeve van de koop van een telefoon, en/of
- naar die [slachtoffer 1] te bellen en te zeggen dat zijn broertje het adres niet kon vinden, en/of- met die [medeverdachte] van de plaats van het misdrijf weg te rijden;

2.
hij op of omstreeks 18 november 2020 te Oude Pekela, gemeente Pekela, op of aan de openbare weg, de Burgemeester van Weringstraat, althans op of aan de openbare weg, tezamen en in vereniging met een of meer anderen, althans alleen, een mobiele telefoon (merk Samsung), in elk geval enig goed, dat/die geheel of ten dele aan [slachtoffer 3], in elk geval aan een ander dan aan verdachte en/of zijn mededader(s) toebehoorde(n) heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen die [slachtoffer 3], gepleegd methet oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door



een mes, althans een scherp en/of puntig voorwerp, te tonen aan en/of te houden in de richting vandie [slachtoffer 3], en/of


( dicht) achter/naast die [slachtoffer 3] te gaan staan en/of (vervolgens) die [slachtoffer 3] vast tepakken en/of achterover te trekken, en/of- (vervolgens) een mes, althans een scherp en/of puntig voorwerp in/op/tegen de hals van die [slachtoffer 3] te plaatsen/drukken/duwen;



subsidiair althans, indien het vorenstaande niet tot een veroordeling mocht of zou kunnen leiden:
[medeverdachte] op of omstreeks 18 november 2020 te Oude Pekela, gemeente Pekela, op of aan de openbare weg, de Burgemeester van Weringstraat,althans op of aan de openbare weg, tezamen en in vereniging met een of meer anderen, althans alleen, een mobiele telefoon (merk Samsung), in elk geval enig goed, dat/die geheel of ten dele aan [slachtoffer 3], in elk geval aan een ander dan aan
[medeverdachte] en/of zijn mededader(s) toebehoorde(n) heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen die [slachtoffer 3], gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door



een mes, althans een scherp en/of puntig voorwerp, te tonen aan en/of te houden in de richting vandie [slachtoffer 3], en/of


( dicht) achter/naast die [slachtoffer 3] te gaan staan en/of (vervolgens) die [slachtoffer 3] vast tepakken en/of achterover te trekken, en/of


( vervolgens) een mes, althans een scherp en/of puntig voorwerp in/op/tegen de hals van die



[slachtoffer 3] te plaatsen/drukken/duwen,
bij en/of tot het plegen van welk misdrijf verdachte op of omstreeks 18 november 2020, te Oude Pekela, gemeente Pekela en/of in de gemeente Assen, althans in Nederland, opzettelijk behulpzaam is geweest en/of opzettelijk gelegenheid, middelen en/of inlichtingen heeft verschaft, door



samen met die [medeverdachte] naar de woonplaats van die [slachtoffer 3] en/of naar de met die[slachtoffer 3] afgesproken locatie te rijden en/of die [medeverdachte] daar naar toe te vervoeren, en/of


zijn, verdachtes, telefoon ter beschikking te stellen aan die [medeverdachte] voor het maken van(een) (nadere) afspra(a)k(en) met die [slachtoffer 3] ten behoeve van de koop van een telefoon, en/of - met die [medeverdachte] van de plaats van het misdrijf weg te rijden.




Beoordeling van het bewijs


Standpunt van de officier van justitie

De officier van justitie heeft vrijspraak gevorderd van het onder 2 primair en 2 subsidiair ten laste gelegde.
Zij heeft veroordeling voor het onder 1 primair ten laste gelegde gevorderd en heeft daartoe het volgende aangevoerd. Bewezen kan worden dat verdachte de medeverdachte met de auto naar de plaats delict heeft gebracht. Nadat de medeverdachte een diefstal met geweld had gepleegd, heeft verdachte hem ook weer met de auto vervoerd. Opvallend is dat verdachte zijn auto niet voor het huis van aangever heeft geparkeerd, maar ergens verderop. Daarbij komt dat aangever heeft verklaard dat hij vlak voor de diefstal met geweld werd gebeld door een andere man dan de medeverdachte. Dit gebeurde met het telefoonnummer van verdachte. Verdachte heeft verklaard dat hij zijn telefoon wel eens uitleende, maar zijn telefoon nooit aan iemand meegaf. Het kan dan ook niet anders dan dat verdachte degene is geweest die naar aangever heeft gebeld. Verdachte heeft tijdens dat telefoongesprek tegen aangever gezegd dat zijn broertje het huis van aangever niet kon vinden. Op die manier heeft verdachte aangever naar buiten gelokt en daarmee heeft hij een uitvoeringshandeling verricht. Dat brengt mee dat er sprake was van een nauwe en bewuste samenwerking tussen verdachte en de medeverdachte. Het medeplegen van het onder 1 primair ten laste gelegde kan wettig en overtuigend worden bewezen.

Standpunt van de verdediging

De raadsman heeft betoogd dat verdachte moet worden vrijgesproken van alle ten laste gelegde feiten.

Oordeel van de rechtbank


Vrijspraak

De rechtbank acht met de officier van justitie en de raadsman het onder 2 primair en 2 subsidiair ten laste gelegde niet wettig en overtuigend bewezen.
Verdachte zal daarom hiervan worden vrijgesproken.
Ook van het onder 1 primair, 1 subsidiair, 1 meer subsidiair en 1 meest subsidiair ten laste gelegde zal de rechtbank verdachte vrijspreken. De rechtbank overweegt hiertoe als volgt.
Op 13 december 2020 is verdachte samen met de medeverdachte vanuit Assen in de richting van Groningen gereden. Vervolgens heeft de medeverdachte met de telefoon van verdachte naar aangever gebeld om een afspraak met hem te maken voor het kopen van zijn mobiele telefoon. Op het moment dat de medeverdachte in de straat van aangever stond, werd aangever nogmaals gebeld door de telefoon van verdachte. Aangever heeft verklaard dat dit iemand anders was dan de medeverdachte.
Anders dan de officier van justitie is de rechtbank van oordeel dat niet eenduidig is vast te stellen dat het verdachte is geweest die op dat moment met aangever heeft gebeld. Verdachte heeft dit ontkend en de resultaten van het onderzoek sluiten niet buiten redelijke twijfel uit dat een ander bij dit incident betrokken is geweest.
Om als medepleger te kunnen worden aangemerkt moet sprake zijn geweest van een voldoende nauwe en bewuste samenwerking met een ander of anderen ter verwezenlijking van een gezamenlijk crimineel doel. Het accent ligt daarbij op de samenwerking en minder op de vraag wie welke feitelijke handelingen heeft verricht. De kwalificatie medeplegen is slechts dan gerechtvaardigd als de bewezenverklaarde – intellectuele en/of materiële – bijdrage aan het delict van verdachte van voldoende gewicht is. Naar het oordeel van de rechtbank levert het brengen en halen van de medeverdachte en het uitlenen van een telefoon onder de gegeven omstandigheden niet de vereiste bijdrage om te kunnen spreken van medeplegen.
Verdachte moet van het onder 1 subsidiair ten laste gelegde worden vrijgesproken, nu medeplegen niet kan worden bewezen.
Van het onder 1 meer subsidiair en 1 meest subsidiair ten laste gelegde moet verdachte ook worden vrijgesproken. Hoewel het brengen en halen van een medeverdachte en het uitlenen van een telefoon aan een medeverdachte kunnen duiden op het behulpzaam zijn bij een misdrijf, zijn er geen aanknopingspunten voor het feit dat verdachte had moeten of kunnen weten dat zijn hulp zou leiden tot de poging tot diefstal met geweld. De rechtbank is dan ook van oordeel dat het opzet op het gronddelict niet kan worden vastgesteld op grond van bovengenoemde feiten.
Er is daarmee niet voldaan aan de dubbele opzet die vereist is voor een bewezenverklaring van medeplichtigheid.



Benadeelde partij
De volgende personen hebben zich als benadeelde partij in het strafproces gevoegd met een vordering tot schadevergoeding:


[slachtoffer 1], tot een bedrag van € 2.711,48 ter zake van materiële schade en € 5.000,- tervergoeding van immateriële schade, vermeerderd met wettelijke rente vanaf de datum dat de schade is ontstaan; 


[slachtoffer 2], tot een bedrag van € 598,32 ter vergoeding van materiële schade en € 2.000,- tervergoeding van immateriële schade, vermeerderd met wettelijke rente vanaf de datum dat de schade is ontstaan.




Standpunt van de officier van justitie

De officier van justitie heeft zich primair op het standpunt gesteld dat de vorderingen van de benadeelde partijen geheel kunnen worden toegewezen, met oplegging van de schadevergoedingsmaatregel en met toepassing van hoofdelijkheid. Subsidiair heeft zij zich op het standpunt gesteld dat de vordering enigszins gematigd moet worden, gelet op de rol van verdachte bij het strafbare feit.

Standpunt van de verdediging

De raadsman heeft gelet op de door hem bepleite algehele vrijspraak primair aangevoerd dat de benadeelde partijen in hun vorderingen niet ontvankelijk dienen te worden verklaard. Subsidiair heeft hij matiging van de vorderingen bepleit.

Oordeel van de rechtbank

De rechtbank acht niet bewijsbaar dat deze verdachte betrokken is geweest bij het schadeveroorzakend handelen. De benadeelde partijen zullen daarom niet ontvankelijk worden verklaard in de vordering. De vorderingen kunnen slechts bij de burgerlijke rechter worden aangebracht.



Vordering na voorwaardelijke veroordeling 18/930129-18

Bij onherroepelijk geworden vonnis van 31 januari 2019, gewezen door de meervoudige strafkamer in de rechtbank Noord-Nederland te Assen, is verdachte veroordeeld tot -voor zover hier van belangeen gevangenisstraf voor de duur van 240 dagen, waarvan 224 dagen voorwaardelijk, met een proeftijd van 3 jaren. Bij beslissing van de meervoudige kamer d.d. 25 februari 2020 is een gedeelte van deze voorwaardelijk opgelegde straf, groot 60 dagen, ten uitvoer gelegd.
De officier van justitie heeft bij vordering d.d. 9 december 2021 de tenuitvoerlegging gevorderd van de resterende voorwaardelijk opgelegde straf.
Nu verdachte wordt vrijgesproken van de ten laste gelegde feiten, kan niet worden geoordeeld dat de verdachte de algemene voorwaarde heeft overtreden. Daarom zal de rechtbank de vordering tot tenuitvoerlegging afwijzen.



Vordering na voorwaardelijke veroordeling 10/159090-19

Bij onherroepelijk geworden vonnis van 7 oktober 2019, gewezen door de politierechter in de rechtbank Rotterdam te Dordrecht, is verdachte veroordeeld tot -voor zover hier van belang- een gevangenisstraf voor de duur van 2 maanden voorwaardelijk, met een proeftijd van 2 jaren.
De officier van justitie heeft bij vordering d.d. 9 december 2021 de tenuitvoerlegging gevorderd van de bij voormeld vonnis voorwaardelijk opgelegde straf.
Nu verdachte wordt vrijgesproken van de ten laste gelegde feiten, kan niet worden geoordeeld dat de verdachte de algemene voorwaarde heeft overtreden. Daarom zal de rechtbank de vordering tot tenuitvoerlegging afwijzen.

Uitspraak




De rechtbank

Verklaart niet bewezen hetgeen verdachte onder 1 primair, 1 subsidiair, 1 meer subsidiair,
1 meest subsidiair, 2 primair en 2 subsidiair is ten laste gelegd en spreekt verdachte daarvan vrij.

Ten aanzien van feit 1

Bepaalt dat de benadeelde partijen [slachtoffer 1] en [slachtoffer 2] in hun vordering niet ontvankelijk zijn en dat deze vorderingen slechts bij de burgerlijke rechter kunnen worden aangebracht.
Veroordeelt verdachte in de kosten van het geding door de benadeelde partijen gemaakt en ten behoeve van de tenuitvoerlegging van deze uitspraak alsnog te maken, tot heden begroot op nihil.


Beslissing op de vordering na voorwaardelijke veroordeling onder parketnummer


18930129-18 :
Wijst af de vordering tot tenuitvoerlegging van de voorwaardelijke straf, opgelegd bij vonnis van de meervoudige kamer van de rechtbank Noord-Nederland, locatie Assen d.d. 31 januari 2019.

Beslissing op de vordering na voorwaardelijke veroordeling onder parketnummer


10159090-19:
Wijst af de vordering tot tenuitvoerlegging van de voorwaardelijke straf, opgelegd bij vonnis van de politierechter van de rechtbank Rotterdam, locatie Dordrecht, d.d. 7 oktober 2019.


Dit vonnis is gewezen door mr. S. Zwarts, voorzitter, mr. J. van Bruggen en mr. L.W. Janssen, rechters, bijgestaan door mr. K.E. van Rhijn, griffier, en uitgesproken ter openbare terechtzitting van deze rechtbank op 8 maart 2022.


",Rechtbank Noord-Nederland,2022-03-08,2022-03-08,18/261757-21,Uitspraak,,,Strafrecht,Eerste aanleg - meervoudig,"
De rechtbank spreekt verdachte vrij van het medeplegen van en de medeplichtigheid aan twee diefstallen in vereniging.
","

Rechtspraak.nl

",De rechtbank spreekt verdachte vrij van het medeplegen van en de medeplichtigheid aan twee diefstallen in vereniging.
990,ECLI:NL:RBNNE:2022:652,"

Uitspraak


RECHTBANK NOORD-NEDERLAND


Afdeling strafrecht Locatie 
Groningen



parketnummer 18-260394-21




Vonnis van de meervoudige kamer voor de behandeling van strafzaken d.d. 8 maart 2022 in de zaak van het openbaar ministerie tegen de verdachte





[verdachte] ,
geboren op [geboortedatum] 1978 te [geboorteplaats] , wonende te [straatnaam] , [woonplaats] .


Dit vonnis is gewezen naar aanleiding van het onderzoek ter terechtzitting van 22 februari 2022.



Verdachte is verschenen, bijgestaan door mr. P.T. Huisman, advocaat te Groningen.
Het openbaar ministerie is ter terechtzitting vertegenwoordigd door mr. T. Pitstra.




Tenlastelegging

Aan verdachte is ten laste gelegd dat:
1.
zij op of omstreeks 16 maart 2021, in de gemeente Groningen, een wapen van categorie II, onder 6 van de Wet wapens en munitie, te weten een busje pepperspray (merk/type: Ko Fog Pfeffer), zijnde een voorwerp bestemd voor het treffen van personen met giftige, verstikkende, weerloosmakende, traanverwekkende en soortgelijke stoffen voorhanden heeft gehad;
2.
zij op of omstreeks 16 maart 2021, in de gemeente Groningen, tezamen en in vereniging met een of meer anderen, althans alleen, opzettelijk aanwezig heeft gehad ongeveer één of meer hoeveelheden, te weten:



1012,82 gram, en/of


75,67 gram, en/of


66,98 gram, en/of


102,48 gram, en/of


377,76 gram, en/of


1119,12 gram, en/of- 1827,76 gram,


in elk geval (een) hoeveelhe(i)d(en) van een materiaal bevattende amfetamine, zijnde amfetamine een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet.


Beoordeling van het bewijs


Standpunt van de officier van justitie

De officier van justitie heeft veroordeling gevorderd voor het onder 1 en 2 ten laste gelegde.

Standpunt van de verdediging

De raadsman heeft betoogd dat het onder 1 ten laste gelegde wettig en overtuigend kan worden bewezen. De raadsman heeft aangevoerd dat verdachte moet worden vrijgesproken van het onder 2 ten laste gelegde. Hoewel verdachte wist dat medeverdachte [medeverdachte] drugs aanwezig had in de woning, had verdachte hier niets mee te maken omdat zij en medeverdachte [medeverdachte] ieder een eigen leven leidden. Oordeel van de rechtbank







De rechtbank acht het onder 1 ten laste gelegde wettig en overtuigend bewezen, zoals hierna opgenomen in de bewezenverklaring. Nu verdachte dit feit duidelijk en ondubbelzinnig heeft bekend, volstaat de rechtbank met een opgave van de bewijsmiddelen overeenkomstig artikel 359, derde lid, tweede volzin, van het Wetboek van Strafvordering.
Deze opgave luidt als volgt:



de verklaring van verdachte afgelegd ter terechtzitting van 22 februari 2022;


een kennisgeving van inbeslagneming, d.d. 18 maart 2021, opgenomen op pagina 836 e.v. van hetdossier van Politie Noord-Nederland 2020270668-003 d.d. 2 juni 2021;


een naar wettelijk voorschrift opgemaakt proces-verbaal van bevindingen Wet Wapens en munitie



d.d. 28 oktober 2021 als los document gevoegd, inhoudend een relaas van verbalisant;
Ten aanzien van het onder 2 ten laste gelegde past de rechtbank de volgende bewijsmiddelen toe die de voor de bewezenverklaring redengevende feiten en omstandigheden bevatten zoals hieronder zakelijk weergegeven.

1. de door verdachte ter zitting 22 februari 2022 afgelegde verklaring, voor zover inhoudend:
Ik verbleef in de woning aan de [straatnaam] te Groningen vanaf februari 2021.
2. een naar wettelijk voorschrift opgemaakt proces-verbaal van bevindingen d.d. 17 maart 2021,opgenomen op pagina 348 e.v. van het dossier van Politie Noord-Nederland met nummer 2020270668-003 d.d. 2 juni 2021, inhoudend als relaas van verbalisanten:

Op dinsdag 16 maart 2021 zijn wij de woning binnengetreden gelegen aan de [straatnaam] te Groningen.
Wij, verbalisanten zijn begonnen met zoeken op de 1ste verdieping in de keuken/eetkamer. Hier troffen wij het volgende aan wat wij ook in beslag hebben genomen:



In een globe drankmeubel werd een zakje met daarop een afbeelding van Pablo Escobar en daarinwit poeder;


Een zakje met wit poeder;- Injectienaalden;


Een zwart Louis Vuitton tasje met daarin een zwart tasje met cash geld in de volgende coupures: 2x5 euro, 22 x 20 euro, 18 x 50 euro en 1 x 100 euro. In totaal 1450 euro aan cash geld. Tevens zat er in dit tasje de identiteitskaarten van [medeverdachte] en [verdachte] ;


Op de eetkamertafel een zakje met 2 roze pillen en 2 zakjes met daarin een brokje hasj;


In de diepvries vonden wij een waterdicht opberg tonnetje met rode deksel met daarin eenonbekende vloeistof;


2 x vacuümgetrokken zakken met wit poeder;


lx zak met wit poeder;


lx een aangebroken zak met wit poeder;


2 x een zakje in de vorm van een bol;


Een mesje in een doosje op de diepvries/koelkast;


In de keuken een vijzel met daarin witte poeder en twee ponypacks;


Injectiespuiten;


Zak vloeistof gelijkend op water;- 3 x een weegschaal.



1ste verdieping woonkamer
In de woonkamer troffen in een kastje in de schouw troffen wij het volgende aan wat wij ook in beslag hebben genomen:



Tupperware bakje met daarin meerdere gripzakjes, ponypacks en andere drugs gerelateerdeattributen;


Nivea potje met daar in een pil en een poeder;


Een blikje Red Bull dit zo geprepareerd was dat die kan worden gebruikt om iets in te verstoppen.



2e verdieping
Op de tweede verdieping troffen wij in de slaapkamer een potje vloeistof met daarop een 'mix 20’.

3. een kennisgeving van inbeslagneming d.d. 17 maart 2021, opgenomen op pagina 809 e.v. vanvoornoemd dossier:

Plaats : [straatnaam] te Groningen
Datum en tijd : 16 maart 2021
Omstandigheden : aangetroffen in de diepvries
Achternaam : [medeverdachte]
Voornamen : [medeverdachte]
Geboren : [geboortedatum] 1973
Geboorteplaats : [geboorteplaats] in Nederland
Goednummer : PL0100-2020270668-1368030
Categorie omschrijving : Medicamenten/hulpmiddelen

4. een naar wettelijk voorschrift opgemaakt proces-verbaal van verdovende middelen d.d.

24 maart 2021, opgenomen op pagina 664 e.v. van voornoemd dossier, inhoudend als relaas van verbalisanten:
Goednummer : PL0100-2020270668-1368030
Omschrijving : een dicht gesealde kleurloze plastic verpakking met daarin een dicht gesealde kleurloze plastic verpakking met daarin een zeer vochtige witte substantie.
Netto gewicht : 1.012,82 gram
SIN Monster : AAOF0502NL
Indicatieve testen : Positief voor amfetamine

5. een deskundigenrapport afkomstig van het Nederlands Forensisch Instituut van het Ministerie vanJustitie en Veiligheid , zaaknummer 2020.10.26.224, d.d. 17 maart 2021, opgenomen op pagina 666 van voornoemd dossier, opgemaakt door N. van Doorn, op de door hem/haar afgelegde algemene belofte als vast gerechtelijk deskundige:


KenmerkOmschrijving FOConclusie
AAOF0502NL substantie, wit, uit 1012,82 bevat amfetamine gram
6. een kennisgeving van inbeslagneming d.d. 17 maart 2021, opgenomen op pagina 812 e.v. vanvoornoemd dossier:

Plaats : [straatnaam] , Groningen (diepvries)
Datum en tijd : 16 maart 2021 te 23:30 uur
Omstandigheden : Lag in de diepvries deur, vermoedelijk verdovende middelen.
Achternaam : [medeverdachte]
Voornamen : [medeverdachte]
Geboren : [geboortedatum] 1973
Geboorteplaats : [geboorteplaats]
Goednummer : PL0100-2020270668-1368736
Object : Verdovende middelen
Bijzonderheden : 1 boterhamzakje met witte poeder circa 106 gram incl. zakje
Goednummer : PL0100-2020270668-1368737
Object : Verdovende middelen
Bijzonderheden : 1 boterhamzakje met crème kleurige poeder circa 83 gr incl. zak
Goednummer : PL0100-2020270668-1368748
Object : Verdovende middelen
Bijzonderheden : Witte poeder circa 124 gram incl. zak
Goednummer : PL0100-2020270668-1368749
Object : Verdovende middelen
Bijzonderheden : Witte poeder circa 416gram incl. zak
Goednummer : PL0100-2020270668-1368750
Object : Verdovende middelen
Bijzonderheden : Witte poeder circa 1051 gram incl. zak
Goednummer : PL0100-2020270668-1368774
Object : Verdovende middelen
Bijzonderheden : Ton met vloeistof

7. een naar wettelijk voorschrift opgemaakt proces-verbaal van verdovende middelen d.d.
29 maart 2021, opgenomen op pagina 667 e.v. van voornoemd dossier, inhoudend als relaas van verbalisanten:


Goednummer: PL0100-2020270668-1368736 


Omschrijving: Een dichtgeknoopte kleurloze plastic zak met daarin een dichtgeknoopte kleurloze plastic zak met daarin een witte, vochtige substantie


Netto gewicht: 75,67 gram


Indicatieve testen: Positief voor amfetamine


Goednummer: PL0100-2020270668-1368737


Omschrijving: Een dichtgeknoopte kleurloze plastic zak met daarin crèmekleurig poeder


Netto gewicht: 66,98 gram


Indicatieve testen: Positief voor amfetamine




Goednummer: PL0100-2020270668-1368748 


Omschrijving: Een open stuk plastic met daarin witte brokken en poeder Netto gewicht: 102,48 gram

Indicatieve testen : Positief voor amfetamine



Goednummer: PL0100-2020270668-1368749 


Omschrijving: Een gesealde, kleurloze plastic zak met daarin een witte vochtige substantie


(gelekt in sealbag)


Nettogewicht: 377,76 gram


Indicatieve testen: Positief voor amfetamine




Goednummer: PL0100-2020270668-1368750 


Omschrijving: Een gesealde, kleurloze plastic zak met daarin een witte vochtige substantie en een troebele kleurloze vloeistof (gelekt in sealbag)


Netto gewicht: 1119,12 gram


Indicatieve testen: Positief voor amfetamine




Goednummer: PL0100-2020270668-1368774 


Omschrijving: witte plastic ton met rode deksel voorzien van etiket met barcode en 'Made in Holland' met daarin een lichtgele, troebele vloeistof.


Netto gewicht: 1827,76 gram


Indicatieve testen: Positief voor amfetamine.


8. Een naar wettelijk voorschrift opgemaakt proces-verbaal van bevindingen d.d. 14 mei 2021,opgenomen op pagina 624 e.v. van voornoemd dossier, inhoudend als relaas van verbalisant:

Ik, verbalisant, heb de Samsung Galaxy SM-935F S7 Edge voorzien doorzocht. De telefoon heeft Imeinummer [nummer] . Ik maak uit de gegevens op dat het de telefoon van [verdachte] is. Omdat zij zelf in haar eerste verhoor aangeeft dat dit haar telefoon betreft nadat haar een foto is getoond van haar telefoon op de plek waar die is aangetroffen. Tevens staat zij, [verdachte] , als device user in de telefoon. Aan de hand van de chat gesprekken, daarin staat ‘ [verdachte] ’als ‘owner’. Tevens staat er een foto van [verdachte] als profielfoto in WhatsApp waarop ik haar herken. Tevens is het mij bekend dat zij zichzelf en bekenden van haar, haar ‘ [verdachte] ’ noemen. Dit weet ik omdat zij en [medeverdachte] dit hebben aangegeven in hun verdachten verhoor.
In een telegram chat tussen ‘ [verdachte] ’ en [naam 1] wordt openlijk gesproken over handel in harddrugs. Hierbij neemt ‘ [verdachte] ’ af van [naam 1] . Aan het einde van deze chat wordt er gesproken over dat telegram niet veilig is en wordt er geopperd om via de chat dienst Wickr verder te gaan. In een chat bericht van Wickr tussen ‘ [verdachte] ’ en ‘[naam 2]’ wordt openlijk gesproken over handel in harddrugs. In de chats zijn nog meerdere gesprekken waaruit opgemaakt kan worden dan [verdachte] zich bezig houdt met de handel van verdovende middelen.

9. Een naar wettelijk voorschrift opgemaakt proces-verbaal van verhoor d.d. 18 maart 2021,opgenomen op pagina 714 e.v. van voornoemd dossier, inhoudend als verklaring van medeverdachte [medeverdachte] (V: Vraag en A: antwoord):

V: In de diepvries hebben we 3 gesealde plastic zakken aangetroffen.
A: Die heb ik in bewaring voor iemand. Ik zou daar geld voor krijgen. Ik wou de eindjes aan elkaar knopen.
V: In de deur van de diepvries troffen we bovenin ook twee plastic zakken, twee bollen aan. Een zak met wit poeder en een zak met crèmekleurig poeder. Wat kun je hierover verklaren?
A: Dat hoort daar allemaal bij.
V: Ook troffen wij in de diepvries een wit waterdichte ton met een rode deksel aan met hierin een vloeistof. Wat kun je hierover verklaren?
A: Weet ik niet, hoort bij dezelfde dinges. Die heb ik ook in bewaring
Met betrekking tot de hiervoor weergegeven standpunten overweegt de rechtbank het volgende.
Ten aanzien van het onder 2 ten laste gelegde stelt de rechtbank voorop dat van “aanwezig hebben” als bedoeld in artikel 2, aanhef en onder C, van de Opiumwet sprake is als de verdachte feitelijke macht over de verdovende middelen kan uitoefenen in de zin dat zij daarover kan beschikken. Voor een bewezenverklaring van het opzettelijk aanwezig hebben van verdovende middelen is - vanwege het vereiste van (voorwaardelijk) opzet - voorts vereist dat de verdachte wetenschap had van de aanwezigheid van de verdovende middelen, althans van de aanmerkelijke kans daarop. De verdovende middelen hoeven zich daarvoor niet noodzakelijkerwijs in de directe nabijheid van de verdachte te bevinden. Voor de bewezenverklaring van het “aanwezig hebben” hoeft niet te kunnen worden vastgesteld dat sprake is van beschikkings- of beheersbevoegdheid ten aanzien van de verdovende middelen.1
Uit bovenstaande bewijsmiddelen volgt dat in de woning waar verdachte vanaf 1 februari 2021 met medeverdachte [medeverdachte] woonde, amfetamine is aangetroffen. Daarnaast lagen andere drugs (XTC en hash) en druggerelateerde spullen (schaaltjes met ponypacks en weegschaaltjes) verspreid door de woning. Op de telefoon van verdachte zijn verschillende chatberichten gevonden waaruit volgt dat zij zich na 1 februari 2021 vermoedelijk bezighield met de handel in harddrugs.
Verdachte heeft zowel ter zitting als bij de politie verklaard dat ze niets afweet van de aangetroffen amfetamine. Ze leefde gescheiden van medeverdachte [medeverdachte] op de tweede verdieping van de woning. Verdachte keek nooit in de koelkast/diepvries op de eerste verdieping omdat ze haar eigen koelkast had. De rechtbank acht de ontkennende verklaring van verdachte ongeloofwaardig. Uit het dossier volgt dat de (gestelde eigen) koelkast van verdachte in dezelfde ruimte stond als die waarin de amfetamine is aangetroffen. Ze maakten gezamenlijk gebruik van de keuken van de woning, waar beide koelkasten stonden. Voorts lagen er diverse persoonlijke spullen van verdachte en medeverdachte door elkaar in de woning, ook op de eerste verdieping, waar zij dus kennelijk regelmatig kwam. Zo zaten in het zwarte heuptasje van medeverdachte [medeverdachte] niet alleen diverse coupures contact geld en het blauwe boekje waarin hij (onder meer druggerelateerde) administratie bijhield, maar ook de identiteitskaart van verdachte. Gelet op voornoemde omstandigheden, in onderlinge samenhang beschouwd, kan het naar het oordeel van de rechtbank niet anders zijn dan dat verdachte wetenschap had van de aanwezigheid van de in de koelkast aangetroffen amfetamine en kon zij hierover beschikken. Aldus had zij samen met medeverdachte [medeverdachte] de in de diepvries aangetroffen amfetamine opzettelijk aanwezig in de zin van artikel 2 onder C van de Opiumwet. De rechtbank is van oordeel dat het onder 2 ten laste gelegde wettig en overtuigend is bewezen.



Bewezenverklaring

De rechtbank acht het onder 1 en 2 ten laste gelegde wettig en overtuigend bewezen, met dien verstande dat:
1.
zij op 16 maart 2021 in de gemeente Groningen een wapen van categorie II, onder 6 van de Wet wapens en munitie, te weten een busje pepperspray (merk/type: Ko Fog Pfeffer), zijnde een voorwerp bestemd voor het treffen van personen met giftige, verstikkende, weerloosmakende, traanverwekkende en soortgelijke stoffen voorhanden heeft gehad;
2.
zij op 16 maart 2021 in de gemeente Groningen tezamen en in vereniging met een ander opzettelijk aanwezig heeft gehad hoeveelheden, te weten:



1012,82 gram, en


75,67 gram, en


66,98 gram, en


102,48 gram, en


377,76 gram, en


1119,12 gram, en- 1827,76 gram,



van een materiaal bevattende amfetamine, zijnde amfetamine een middel als bedoeld in de bij de Opiumwet behorende lijst I.
Verdachte zal van het meer of anders ten laste gelegde worden vrijgesproken, aangezien de rechtbank dat niet bewezen acht.
Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet geschaad in de verdediging.



Strafbaarheid van het bewezen verklaarde Het bewezen verklaarde levert op:


handelen in strijd met artikel 26, eerste lid, van de Wet wapens en munitie;


medeplegen van het opzettelijk handelen in strijd met het in artikel 2 onder C van de Opiumwet gegeven verbod.


Deze feiten zijn strafbaar nu geen omstandigheden aannemelijk zijn geworden die de strafbaarheid uitsluiten.


Strafbaarheid van verdachte
De rechtbank acht verdachte strafbaar nu niet van enige strafuitsluitingsgrond is gebleken.


Strafmotivering


Vordering van de officier van justitie

De officier van justitie heeft gevorderd dat verdachte ter zake van het onder 1 en 2 ten laste gelegde wordt veroordeeld tot een voorwaardelijke gevangenisstraf van 4 maanden met een proeftijd van 3 jaren en een taakstraf van 200 uren.

Standpunt van de verdediging

De raadsman heeft de rechtbank verzocht om aan verdachte ten aanzien van het onder 1 ten laste gelegde een voorwaardelijke straf en eventueel een korte taakstraf op te leggen.

Oordeel van de rechtbank

Bij de bepaling van de straf heeft de rechtbank rekening gehouden met de aard en de ernst van het bewezen en strafbaar verklaarde, de omstandigheden waaronder dit is begaan, de persoon van verdachte zoals deze naar voren is gekomen uit het onderzoek ter terechtzitting, het uittreksel uit de justitiële documentatie, alsmede de vordering van de officier van justitie en het pleidooi van de verdediging.
De rechtbank heeft in het bijzonder het volgende in aanmerking genomen. Bij verdachte is een busje pepperspray aangetroffen, zijnde een wapen in de zin van de Wet wapens en munitie. Het voorhanden hebben daarvan kan een onaanvaardbaar risico voor de veiligheid van personen met zich brengen. Daarnaast heeft verdachte samen met medeverdachte [medeverdachte] in hun woning een grote hoeveelheid amfetamine aanwezig gehad. Het bezit en gebruik daarvan brengt maatschappelijk onwenselijke effecten met zich en is bovendien schadelijk voor de volksgezondheid.
De rechtbank heeft in aanmerking genomen dat verdachte volgens het uittreksel justitiële documentatie van 19 januari 2022 niet eerder onherroepelijk is veroordeeld wegens soortgelijke feiten.
De reclassering heeft geen advies omtrent verdachte uitgebracht. Ter zitting heeft verdachte over haar persoonlijke omstandigheden verklaard dat ze na een moeilijk periode een woning en een baan heeft gevonden en dat ze met vragen terecht kan bij haar maatschappelijk werker.
Uit de Landelijke Oriëntatiepunten voor Straftoemeting van het Landelijk Overleg Vakinhoud Strafrecht volgt dat voor het aanwezig hebben van voornoemde verdovende middelen oplegging van een onvoorwaardelijke gevangenisstraf als uitgangspunt wordt gehanteerd. Gelet echter op de justitiële documentatie van verdachte waaruit volgt dat ze niet eerder is veroordeeld wegens soortgelijke delicten en zij haar leven (voorzichtig) een positieve wending heeft gegeven, zal de rechtbank conform de eis van de officier van justitie aan verdachte een voorwaardelijke gevangenisstraf van 4 maanden opleggen met een proeftijd van 3 jaren. Daarnaast zal de rechtbank een onvoorwaardelijke taakstraf aan verdachte opleggen. De rechtbank acht een taakstraf van 180 uren passend gelet op het aantal en de ernst van de feiten waaraan verdachte zich schuldig heeft gemaakt.



Toepassing van wetsartikelen

De rechtbank heeft gelet op de artikelen 9, 14a, 14b, 14c, 22c, 22d, 47 en 57 van het Wetboek van Strafrecht en de artikelen 2 en 10 van de Opiumwet en de artikelen 26 en 55 van de Wet wapens en munitie.
Deze voorschriften zijn toegepast, zoals zij ten tijde van het bewezen verklaarde rechtens golden dan wel ten tijde van deze uitspraak gelden.




Uitspraak



De rechtbank

Verklaart het onder 1 en 2 ten laste gelegde bewezen, te kwalificeren en strafbaar zoals voormeld en verdachte daarvoor strafbaar.
Verklaart niet bewezen hetgeen aan verdachte meer of anders is ten laste gelegd dan het bewezen verklaarde en spreekt verdachte daarvan vrij.
Veroordeelt verdachte tot:



een gevangenisstraf voor de duur van 4 maanden.

Bepaalt dat deze gevangenisstraf niet zal worden ten uitvoer gelegd, tenzij de rechter later anders mocht gelasten, op grond dat de veroordeelde zich voor het einde van een proeftijd, die hierbij wordt vastgesteld op 3 jaren, aan een strafbaar feit heeft schuldig gemaakt.



een taakstraf voor de duur van 180 uren.


Beveelt dat voor het geval de veroordeelde de taakstraf niet naar behoren verricht, vervangende hechtenis voor de duur van 90 dagen zal worden toegepast.
Beveelt dat de tijd door de veroordeelde vóór de tenuitvoerlegging van deze uitspraak in verzekering doorgebracht, bij de (eventuele) uitvoering van de opgelegde taakstraf geheel in mindering zal worden gebracht naar de maatstaf van 2 uren per dag inverzekeringstelling.



Dit vonnis is gewezen door mr. S. Timmermans, voorzitter, mr. L.W. Janssen en mr. H.R. Bracht, rechters, bijgestaan door mr. A.C. Fennema-Smit, griffier, en uitgesproken ter openbare terechtzitting van deze rechtbank op 8 maart 2022.
Mr. Bracht is buiten staat dit vonnis mede te ondertekenen.







",Rechtbank Noord-Nederland,2022-03-08,2022-03-08,18-260394-21,Uitspraak,,"Wetboek van Strafrecht 57
",Strafrecht,Eerste aanleg - meervoudig,"
Voorwaardelijke gevangenisstraf en taakstraf wegens het voorhanden hebben van pepperspray en het aanwezig hebben van een grote hoeveelheid amfetamine.
","

Rechtspraak.nl

",Voorwaardelijke gevangenisstraf en taakstraf wegens het voorhanden hebben van pepperspray en het aanwezig hebben van een grote hoeveelheid amfetamine.
991,ECLI:NL:RBDHA:2022:1837,"


RECHTBANK DEN HAAG


Zittingsplaats Middelburg Bestuursrecht zaaknummer: NL22.2225

uitspraak van de voorzieningenrechter in de zaak tussen




      [Naam], verzoeker V-nummer: [Nummer]

(gemachtigde: mr. P.Th. van Alkemade), en

de staatssecretaris van Justitie en Veiligheid, verweerder (gemachtigde: mr. R.P.G. van Bel).





Procesverloop


Bij besluit van 6 januari 2022 (het bestreden besluit) heeft verweerder aan eiser een terugkeerbesluit opgelegd.



Verzoeker heeft tegen het bestreden besluit beroep ingesteld. Hij heeft daarnaast de voorzieningenrechter verzocht een voorlopige voorziening te treffen.



De voorzieningenrechter heeft het verzoek, tezamen met de zaak NL22.1152, op 23 februari 2022 op zitting behandeld in Breda. Verzoeker is verschenen, bijgestaan door zijn gemachtigde. Verweerder heeft zich laten vertegenwoordigen door zijn gemachtigde.





Overwegingen


1. Bij uitspraak van vandaag, zaaknummer NL22.1152, heeft de rechtbank uitspraak gedaan op het beroep. Het beroep is gegrond verklaard. Gelet daarop ziet de voorzieningenrechter geen aanleiding om een voorlopige voorziening te treffen. Hij wijst het verzoek dan ook af.

2. Gelet op de gedane uitspraak in de bodemzaak veroordeelt de voorzieningenrechter verweerder wel in de door verzoeker gemaakte proceskosten. Deze kosten stelt de voorzieningenrechter op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 759 (1 punt voor het indienen van het verzoekschrift met een waarde per punt van € 759 en een wegingsfactor 1). Omdat aan verzoeker een toevoeging is verleend, moet verweerder de proceskostenvergoeding betalen aan de rechtsbijstandverlener.






Beslissing


De voorzieningenrechter:



wijst het verzoek om voorlopige voorziening af;


veroordeelt verweerder in de proceskosten van verzoeker tot een bedrag van € 759 (zevenhonderdnegenenvijftig euro).




Deze uitspraak is gedaan door mr. E.J. Govaers, voorzieningenrechter, in aanwezigheid van mr. N.H. de Zeeuw, griffier en openbaar gemaakt door middel van geanonimiseerde publicatie op www.rechtspraak.nl.





De uitspraak is bekendgemaakt op:
























Documentcode: DSR19483624
















Tegen deze uitspraak staat geen hoger beroep of verzet open.
",Rechtbank Den Haag,2022-03-02,2022-03-08,NL22.2225,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
vovo bij beroep NL22.1152.
","

Rechtspraak.nl

",vovo bij beroep NL22.1152.
992,ECLI:NL:CRVB:2022:405,"



Datum uitspraak: 22 februari 2022
18/3324 PW, 18/3325 PW, 18/3326 PW, 18/3327 PW
Centrale Raad van Beroep
Enkelvoudige kamer











Uitspraak als bedoeld in de artikelen 8:75a en 8:108 van de Algemene wet bestuursrecht in verband met het hoger beroep tegen de uitspraak van de rechtbank Oost-Brabant van 
7 juni 2018, 18/280, 18/281, 18/282 en 18/1015 (aangevallen uitspraak)








Partijen:




        [betrokkene 1] en [betrokkene 2] te [woonplaats] (appellanten)



het college van burgemeester en wethouders van de gemeente Cuijk (college)




PROCESVERLOOP


Namens appellanten heeft mr. C.J. Driessen, advocaat, hoger beroep ingesteld.



Bij brieven van 21 oktober 2021 heeft het college een nieuwe draagkrachtberekening gemaakt.



Bij brief van 28 oktober 2021 heeft mr. Driessen namens appellanten het hoger beroep ingetrokken en gelijktijdig aan de Raad verzocht het college te veroordelen in de proceskosten.



Het college heeft hierop geen reactie ingediend.



Onder toepassing van artikel 8:57 van de Algemene wet bestuursrecht (Awb) is het onderzoek ter zitting achterwege gelaten. Vervolgens is het onderzoek gesloten.





OVERWEGINGEN


Artikel 8:75a, eerste lid, eerste volzin, van de Awb bepaalt dat in geval van intrekking van het beroep omdat het bestuursorgaan geheel of gedeeltelijk aan de indiener van het beroepschrift is tegemoetgekomen, het bestuursorgaan op verzoek van de indiener bij afzonderlijke uitspraak met toepassing van artikel 8:75 van de Awb in de kosten kan worden veroordeeld. Ingevolge artikel 8:108, eerste lid, van de Awb is deze bepaling van overeenkomstige toepassing op het hoger beroep.



Namens appellanten is het hoger beroep ingetrokken omdat het college bij brieven van 
21 oktober 2021 aan de bezwaren van appellanten tegemoet is gekomen. 



De Raad ziet aanleiding het college te veroordelen in de kosten die appellanten in verband met de behandeling van het bezwaar, het beroep en het hoger beroep redelijkerwijs hebben moeten maken. De kosten worden, ingevolge het Besluit proceskosten bestuursrecht, begroot op € 2.670,- in bezwaar, € 2.277,- in beroep en € 1.138,50 in hoger beroep voor verleende rechtsbijstand.



Voor vergoeding van het betaalde griffierecht kunnen appellanten zich rechtstreeks tot het college wenden. 







BESLISSING


De Centrale Raad van Beroep veroordeelt het college in de kosten van appellante tot een bedrag van € 6.085,50.




Deze uitspraak is gedaan door E.C.R. Schut, in tegenwoordigheid van K.R. van Renswoude als griffier. De beslissing is uitgesproken in het openbaar op 22 februari 2022.





					(getekend) E.C.R. Schut





					(getekend) K.R. van Renswoude




",Centrale Raad van Beroep,2022-03-01,2022-03-02,18/3324 PW,Uitspraak,,,Bestuursrecht; Socialezekerheidsrecht,Hoger beroep,"
Namens appellanten is het hoger beroep ingetrokken omdat het college aan de bezwaren van appellanten tegemoet is gekomen. Proceskostenveroordeling.
","

Rechtspraak.nl

",Namens appellanten is het hoger beroep ingetrokken omdat het college aan de bezwaren van appellanten tegemoet is gekomen. Proceskostenveroordeling.
993,ECLI:NL:RBROT:2022:1658,"

Rechtbank Rotterdam


Team straf 1



Parketnummer: 10/965128-19
Datum uitspraak: 8 maart 2022
Verstek



Vonnis van de rechtbank Rotterdam, meervoudige kamer voor strafzaken, in de zaak tegen de verdachte:





          [naam verdachte] ,

geboren te [geboorteplaats verdachte] op [geboortedatum verdachte] , 
niet ingeschreven in de basisregistratie personen,
zonder bekende feitelijke woon- of verblijfplaats in Nederland.




1. Onderzoek op de terechtzitting
Gelet is op het onderzoek op de terechtzitting van 2 februari 2022 en 8 maart 2022. Tegen de verdachte is op de zitting van 2 februari 2022 verstek verleend.



2. Tenlastelegging
Aan de verdachte is ten laste gelegd hetgeen is vermeld in de dagvaarding. De tekst van de tenlastelegging is als bijlage I aan dit vonnis gehecht.



3. Eis officier van justitie
De officieren van justitie, mrs. Z. Trokic en M.E. de Meijer, hebben gevorderd:


bewezenverklaring van het ten laste gelegde;


veroordeling van de verdachte tot een gevangenisstraf voor de duur van 1 jaar.





4. Inleiding

Op 15 november 1982 is de vereniging Martijn opgericht. Volgens de in 1984 gewijzigde statuten was het doel: “het bespreekbaar maken van en het streven naar acceptatie van oudere-jongere relaties.” De medeverdachte [naam medeverdachte 1] (hierna: [naam medeverdachte 1] ) was sinds eind jaren ’90 lid van de vereniging Martijn en hij heeft vanaf 2010 in het bestuur gezeten. In 2004 is de verdachte lid geworden. 
Bij verzoekschrift van 15 december 2011 heeft het Openbaar Ministerie verzocht de vereniging Martijn verboden te verklaren en te ontbinden. In haar beschikking van 27 juni 2012 heeft de rechtbank Assen dit verzoek toegewezen. Deze uitspraak is vervolgens in hoger beroep vernietigd door het gerechtshof Arnhem-Leeuwarden bij beslissing van 2 april 2013. Daarin is het verzoek van het Openbaar Ministerie alsnog afgewezen. Tegen deze beslissing is cassatie ingesteld. Die procedure heeft geleid tot de beschikking van de Hoge Raad van 18 april 2014 (ECLI:NL:HR:2014:948). Bij die beschikking is de beslissing van het hof vernietigd en die van de rechtbank bekrachtigd. Dit betekent dat de vereniging Martijn in hoogste instantie is verboden verklaard en ontbonden. 
Op 15 juni 2019 is namens de Stichting Strijd tegen Misbruik aangifte gedaan tegen de verdachte, [naam medeverdachte 1] en een toen nog onbekende persoon achter het Twitteraccount Kinderbevrijdingsfront (dit bleek de medeverdachte [naam medeverdachte 2] te zijn) vanwege de schending van het bepaalde in artikel 140 lid 2 Wetboek van Strafrecht (Sr). 
Volgens de aangifte is er sprake van een voortzetting van (een deel van) de activiteiten van de verboden en ontbonden vereniging Martijn gezien de content op de in de aangifte vermelde en gelinkte websites, zowel zelfstandig als in hun onderlinge
samenhang bezien. De aangifte is aanleiding geweest voor de start van een strafrechtelijk onderzoek. Dat onderzoek heeft geleid tot de in deze procedure voorliggende vervolging van de verdachte en beide medeverdachten. Aan hen wordt verweten dat zij zich schuldig hebben gemaakt aan het voortzetten van de werkzaamheid van de vereniging Martijn die op 18 april 2014 door de Hoge Raad is verboden verklaard en ontbonden.  




5. Waardering van het bewijs


Beoordeling

De kernvraag in deze strafzaak is of de verdachte, al dan niet samen met een of meer anderen, zich heeft schuldig gemaakt aan het voortzetten van de werkzaamheid van de vereniging Martijn. Ter beantwoording van die vraag zal eerst het toetsingskader worden weergegeven aan de hand waarvan wordt beoordeeld of de werkzaamheid van de verboden vereniging Martijn wordt voortgezet. Daarna zullen de onderzoeksresultaten van het strafrechtelijk onderzoek, voor zover relevant voor de te beantwoorden kernvraag, worden beoordeeld. Daarbij zal achtereenvolgens worden ingegaan op de websites [website 1] , [website 2] en de mailinglist Pro Pedosexuality. Vervolgens zal, aan de hand van die onderzoeksresultaten en met inachtneming van het toetsingskader, worden beoordeeld of al dan niet kan worden bewezen dat de verdachte heeft deelgenomen aan de voortzetting van de werkzaamheid van de vereniging Martijn.




Het toetsingskader

In zijn uitspraak van 18 april 2014 waarbij de vereniging Martijn verboden is verklaard heeft de Hoge Raad het volgende overwogen. 
Volgens de Hoge Raad was er een hechte groep personen die de overtuiging koestert dat kinderen in beginsel gebaat zouden zijn bij seksuele intimiteit met volwassenen. De vereniging Martijn voedde door de keuze voor het materiaal dat zij op haar website plaatste deze overtuiging voortdurend. Op die manier gaf de vereniging Martijn steun aan de overtuiging van haar leden dat seksuele relaties tussen kinderen en volwassenen puur en goed zijn. De vereniging Martijn bagatelliseerde de gevaren van seksueel contact met jonge kinderen en verheerlijkte dat. Dit alles bij elkaar vormt volgens de Hoge Raad een werkzaamheid van de vereniging Martijn die een daadwerkelijke en ernstige aantasting vormt van het in Nederland als wezenlijk ervaren beginsel dat de lichamelijke en seksuele integriteit van het kind beschermd dient te worden. Omdat de werkzaamheid van de vereniging Martijn erop gericht is bij haar leden en anderen die de website van de vereniging Martijn bezoeken eventuele drempels weg te nemen om seksueel contact met kinderen te hebben en dit contact te bevorderen heeft de Hoge Raad een verbod van de vereniging Martijn noodzakelijk geacht in het belang van de bescherming van de gezondheid en van de rechten en vrijheden van kinderen. 
Voor de voortzetting van de werkzaamheid van een verboden organisatie is niet vereist dat die organisatie in al haar facetten wordt voortgezet. Van een voortzetting van een verboden werkzaamheid is al sprake wanneer één of meer personen gedragingen plegen die soortgelijk zijn aan de gedragingen die geleid hebben tot de verbodenverklaring of gedragingen die dergelijke gedragingen ondersteunen. Dat het daarbij moet gaan om met elkaar samenhangende handelingen of gedragingen volgt uit de parlementaire behandeling van wetsvoorstel 17 476, waarbij door de minister van justitie met betrekking tot het eerste lid van artikel 140 Sr is opgemerkt dat “een enkele losse, niet symptomatische handeling te weinig is om als werkzaamheid te gelden. (…) Een onderscheid tussen hoofd- en nevenwerkzaamheid zou ik in dit verband niet willen maken en lijkt hier zelfs zonder belang.” 
Bij de beoordeling van de vraag of sprake is van een voortzetting van de werkzaamheid van een verboden organisatie, die niet verboden is op grond van strafbare gedragingen, is de werkzaamheid die aanleiding was voor de verbodenverklaring leidend. Bij de parlementaire behandeling heeft de minister van justitie daarover nog opgemerkt dat “voor het antwoord op de vraag of artikel 140 lid 2 van het Wetboek van Strafrecht van toepassing is op nieuwe werkzaamheid van oud-leden van een verboden verklaarde vereniging, acht ik doorslaggevend of de nieuwe groepering al dan niet duidelijk afstand neemt van de verboden werkzaamheid.”).
De relevante handelingen en gedragingen dienen dan ook in het kader van die werkzaamheid beoordeeld te worden.



In dit geval is er sprake van een voortzetting van de werkzaamheid van de vereniging Martijn als het geheel van handelingen en gedragingen van de verdachten er toe leidt dat eventuele drempels voor het hebben van seksueel contact met kinderen worden weggenomen dan wel dat dergelijk contact wordt bevorderd, bij personen die kennisnemen van de werkzaamheid. Een bijdrage aan het geheel van handelingen en gedragingen die verder gaat dan een enkele losse, niet symptomatische handeling zal deelneming aan die voortzetting kunnen opleveren. 



De rechtbank dient dan ook vast te stellen of de verdachte de hem verweten gedragingen heeft verricht en zo ja, of deze gedragingen zijn aan te merken als de deelneming aan de voortzetting van de werkzaamheid van de verboden vereniging Martijn.




Vaststelling gedragingen






          [website 1]
        




De in de aangifte vermelde website [website 1] is door de politie onderzocht. Het domein [domeinnaam] staat volgens de domeinregistratie op naam van [naam medeverdachte 1] . Op 
19 november 2019 is door de politie vastgesteld dat contact kon worden opgenomen met de huidige administratieve en technische contactpersoon middels het e-mailadres [e-mailadres] , welk e-mailadres in gebruik is bij [naam medeverdachte 1] . Volgens een nieuwsbericht van 5 september 2017 op de website is de website op dat moment gelanceerd. 



Uit de analyse van de website van 9 januari 2020 blijkt het volgende. 



Bovenaan de website staat de naam “ [naam medeverdachte 1] ” met daarbij een afbeelding  [naam medeverdachte 1] . 



Onderaan de beginpagina staat “©2019 | ALL RIGHTS RESERVED | DESIGN BY [naam verdachte] '. Door te klikken op de naam “ [naam verdachte] ” word je doorgeleid naar de website [website 3] , de website van de verdachte. Uit onderzoek naar de veiliggestelde e-mails van [naam medeverdachte 1] blijkt dat hij in september 2017 met de verdachte een gesprek heeft gevoerd waaruit blijkt dat de verdachte de technische realisatie van de website heeft verzorgd en [naam medeverdachte 1] de inhoudelijke teksten.



Tussen 30 mei 2017 en 9 januari 2020 zijn op de website publicaties geplaatst met een originele publicatiedatum van na de verbodenverklaring. De politie heeft de inhoud van 112 publicaties geanalyseerd. 




        [naam medeverdachte 1] heeft in de publicatie “Freedom of speech under fire in The Netherlands” het volgende heeft geschreven:




“Pim Fortuyn wanted to give children the right to have sex with adults as long as it was without force. This statement is almost illegal, while science proves him (and me) right.”




En in de publicatie “The reason why child pornography and pedosexuality is illegal” schrijft [naam medeverdachte 1] :




“Studies about the harmfulness of sexual relations between minors and adults are usually ignored by the mass media. Which is strange, because 'pedosexuality' is one of the most popular items these days in the news. The reason they ignore these studies is because many of such relations are harmless and if you only look at non-violent sexual acts between adults and children, then the harm almost disappears. Only secondarily harm can be found. Harm due to the very negative reactions of society. (…) Children are sexual beings. (…) I said it before and I say it again: child pornography would never be illegal to watch, if all children in it were hurt. It is only illegal to watch, because we want to deny the fact that children are sexual beings and that they can enjoy sex with others, no matter what ages. (…) because almost every adult is sexually attracted to minors (and many also to prepubescent children) (…) We must stop the repression of child sexuality. Encourage them - not forcing them - to be sexual is so much better to do.”






          [website 2]
        





        [naam medeverdachte 1] stuurde op 8 juni 2018 een e-mailbericht aan de verdachte waarin hij aangaf
dat er een website nodig is die video’s host omdat video’s van [naam 1] en [naam 2] van youtube geweerd zouden worden. Vervolgens heeft [naam verdachte] op 17 juni 2018 de website [website 2] geregistreerd. Volgens een uittreksel van de Kamer van Koophandel en de akte van oprichting heeft de verdachte op 12 september 2018 de stichting [naam stichting] opgericht en is hij daarvan de enige bestuurder. Eén van de activiteiten van deze stichting is het beheren en in stand houden van het online video platform [naam stichting] . Op de website van [naam stichting] staat dat [naam platform] een onpartijdig videoplatform is met de focus op vrijheid van meningsuiting. Het biedt de ruimte om controversiële meningen en ideeën te publiceren. Ook staat op de site dat het bestuur van de stichting het niet eens is met alle ideeën en gedachten die in de aangeboden video's worden verkondigd. 
Op de website kan een account worden aangemaakt waarna video’s geplaatst kunnen worden.



Op 26 november 2019 is onderzoek verricht naar de video’s die online staan. In totaal gaat het om 522 video’s waarvan 247 video’s direct zijn te relateren aan pedofilie en/of pedoseksualiteit. Zo staan er filmpjes op met als boodschap dat kinderen dwingen tot seks slecht is, maar dat liefdevolle relaties tussen volwassenen en kinderen (met seksualiteit) zeker mogelijk en goed zijn, dat kinderen prima in staat zijn om zelf te beslissen of zij al dan niet instemmen met een (seksuele) relatie met een ander kind of volwassene of dat kinderen geen schade oplopen van seksuele contacten met wederzijdse instemming, dat kinderen die seksuele contacten hebben gehad wel schade oplopen van de heftige maatschappelijke reacties daarop en dat kinderen, door hen te verbieden seksuele contacten te hebben, worden beperkt in hun grondrechten. 



De verdachte zegt in een Engelstalige video:




“Er is wereldwijd veel haat jegens pedofielen. Dit komt doordat mensen denken dat pedoseksuele


contacten schadelijk zijn voor kinderen en dat de volwassen partner zijn macht over het kind


misbruikt. Hier worden zelden argumenten voor gegeven, maar ze worden als feit aangenomen en


gebruikt om de conclusie te trekken dat iedereen zijn pedofiele gevoelens moet onderdrukken. Ik


gebruik [naam video] als nog een middel om de wereld ervan te overtuigen dat de argumenten die


ze gebruiken niet waar zijn, en dat juist het tegenovergestelde waar is. Namelijk dat iedereen zijn


pedofiele gevoelens zou moeten accepteren omdat pedoseksuele contacten juist gezond zijn voor


kinderen. Als de contacten niet plaats kunnen vinden misbruikt een volwassene zijn macht over


kinderen door het kind zijn seksuele vrijheid te onthouden. Er is genoeg bewijs voor deze


standpunten maar mensen willen dat niet accepteren omdat ze dan ook hun eigen pedofiele


gevoelens moeten accepteren, hoe klein ook.”




De verdachte heeft de website geregistreerd, gefinancierd en technisch onderhouden. Hij heeft daarop gepubliceerd en heeft video’s niet van de website verwijderd. [naam medeverdachte 1] heeft financieel bijgedragen aan dit videoplatform. Daarnaast heeft hij de rol van moderator op zich genomen op verzoek van de verdachte.




Mailinglist Pro Pedosexuality




Op 5 juni 2019 is een mailinglijst gelanceerd voor mensen die vinden dat seks tussen volwassenen en kinderen legaal zou moeten zijn. In de uitlatingen door deelnemers aan de mailinglist wordt beargumenteerd waarom seksuele contacten tussen kinderen en volwassen goed kunnen zijn. Ook wordt een link gedeeld naar een Pedohandboek.
De verdachte is initiatiefnemer en beheerder van de mailinglist. Op 27 november 2019 heeft hij een bericht gestuurd naar de leden van de mailinglist inhoudende dat deze met ingang van 5 december 2019 wordt omgezet naar een openbaar microblog met als content materiaal dat is gericht op seksuele relaties tussen kinderen en volwassenen. [naam medeverdachte 1] heeft op zijn website [website 1] aandacht besteed aan de lancering van de mailinglist. Daarnaast heeft hij e-mails verstuurd om derden te wijzen op het bestaan van de mailinglist. Naast het versturen van berichten naar de leden van de mailinglist heeft de verdachte ook het ledenaantal van de mailinglist bijgehouden. Verder heeft de verdachte inhoudelijk een bijdrage geleverd door te verwijzen naar artikelen over pedoseksualiteit, zoals de hiervoor vermelde video [naam video] op het videoplatform [naam stichting] . 



Uit de veiliggestelde e-mailberichten blijkt verder dat ook [naam medeverdachte 1] berichten heeft verstuurd naar de leden van de mailinglist waarvan de inhoud gericht is op pedoseksualiteit. Zo heeft [naam medeverdachte 1] op 18 oktober 2019 een e-mail gestuurd in de mailinglist waarin een link wordt gedeeld naar een blog op de website “ [website 4] ”, met als titel “Why Many Pre-Teen Boys are Having Sex” en heeft hierbij geschreven dat dit mogelijk een interessant artikel is.




Deelneming aan de voortzetting van de werkzaamheid van de vereniging Martijn?




 Uit de geanalyseerde publicaties op de website [website 1] blijkt dat daarin de schadelijkheid van seksueel contact tussen kinderen en volwassenen wordt gebagatelliseerd of ontkend en dat kinderen worden neergezet als seksuele wezens. De verdachte heeft daaraan bijgedragen door de website te ontwerpen en het technische beheer van de site te verzorgen.



Verder heeft de verdachte als enig bestuurder en oprichter van de Stichting [naam stichting] met de website [website 2] een online podium gecreëerd voor het plaatsen van video’s die uitlatingen bevatten zoals het ontkennen en bagatelliseren van de schadelijkheid van seksueel contact tussen kinderen en volwassenen en het wegnemen van drempels en het steunen of voeden van de overtuiging dat seksueel contact tussen kinderen en volwassenen iets goeds is. 



De mailinglist pro pedosexuality kan mede gelet op de beoogde doelgroep niet anders bedoeld zijn dan voor het delen van informatie rondom het onderwerp pedoseksualiteit met als uitgangspunt het wegnemen van drempels en het steunen of voeden van de overtuiging dat seksueel contact tussen kinderen en volwassenen iets goeds is. De verdachte was beheerder van de mailinglijst en stuurde regelmatig berichten. 



Het geheel van de websites en de mailinglist vormt een voortzetting van de werkzaamheid van de vereniging Martijn. Er is sprake van handelingen en gedragingen die ertoe kunnen leiden dat eventuele drempels voor het hebben van seksueel contact met kinderen worden weggenomen dan wel dat dergelijk contact wordt bevorderd bij personen die daarvan kennisnemen. Zijn bijdrage aan het geheel van handelingen en gedragingen gaat verder dan een enkele losse, niet symptomatische handeling, maar is zodanig dat hij daarmee in meer dan geringe mate heeft bijgedragen aan het ontstaan van de werkzaamheid van de verboden organisatie. 



Ondanks dat de verdachte van de verbodenverklaring van de vereniging Martijn op de hoogte was, is hij doorgegaan met de gedragingen die daarmee in strijd zijn. 



De rechtbank is alles overziend van oordeel dat wettig en overtuigend kan worden bewezen dat de verdachte zich samen met [naam medeverdachte 1] heeft schuldig gemaakt aan het deelnemen van het voortzetten van de werkzaamheid van de verboden vereniging.

Bewezenverklaring

In bijlage II heeft de rechtbank de inhoud van wettige bewijsmiddelen opgenomen, houdende voor de bewezenverklaring redengevende feiten en omstandigheden. Op grond daarvan, en op grond van de redengevende inhoud van het voorgaande, is wettig en overtuigend bewezen dat de verdachte het ten laste gelegde heeft begaan op die wijze dat:



hij op een of meer tijdstip(pen) in of omstreeks de periode van 6 september 2017 tot en met 18 februari 2021 te Hengelo en Arnhem, 



tezamen en in vereniging met een ander, 



heeft deelgenomen aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard, te weten de vereniging Martijn,
terwijl hij en zijn mededader wisten dat met die gedragingen de werkzaamheid van de vereniging Martijn, die bij onherroepelijke rechterlijke beslissing verboden is verklaard, werd voortgezet, welke voortzettingsgedragingen van de werkzaamheid bestonden uit het (als groep 
van personen):


1. plaatsen van publicaties op diverse websites, en
2. het doen van uitingen via de mailinglist, 


immers hebben hij en/of zijn mededader 



-de website [website 1] (technisch) onderhouden enartikelen gepubliceerd op deze website, en 
-de website [website 2] geregistreerd en gefinancierd en (technisch) onderhouden en film- en audio-fragmenten gepubliceerd op deze website en/of niet van deze website verwijderd, en
-de mailinglist pro pedosexuality gepromoot en opgezet en de ledenlijst hiervan bijgehouden en berichten verstuurd naar leden van deze mailinglist 



terwijl op bovengenoemde websites en mailinglist uitlatingen werden gedaan, dan wel dat uitlatingen niet werden ontkracht en ontkend, welke uitlatingen zagen op: 

a. het ontkennen en/of bagatelliseren van de schadelijkheid van seksueel contact tussen kinderen en volwassenen, en 
b. de verheerlijking van seksueel contact tussen kinderen en volwassenen, en 
c. het neerzetten van kinderen als lustobject/seksueel wezen, en
d. het wegnemen van drempels en het steunen of voeden van de overtuiging dat seksueel contact tussen kinderen en volwassenen iets goeds is.


Hetgeen meer of anders is ten laste gelegd is niet bewezen. De verdachte moet daarvan worden vrijgesproken.




6. Strafbaarheid feit

Het bewezen feit levert op: 

medeplegen van het deelnemen aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard en deswege is ontbonden.




Er zijn geen feiten of omstandigheden aannemelijk geworden die de strafbaarheid van het feit uitsluiten. Het feit is dus strafbaar.




7. Strafbaarheid verdachte
Er is geen omstandigheid aannemelijk geworden die de strafbaarheid van de verdachte uitsluit. De verdachte is dus strafbaar.



8. Motivering straf
De straf die aan de verdachte wordt opgelegd, is gegrond op de ernst van het feit, de omstandigheden waaronder het feit is begaan en de persoon en de persoonlijke omstandigheden van de verdachte. Daarbij wordt in het bijzonder het volgende in aanmerking genomen.


De verdachte heeft samen met zijn medeverdachte de werkzaamheid van de verboden vereniging Martijn voortgezet door het plaatsen van publicaties op diverse websites en het doen van uitingen via een mailinglist. Hij heeft hiermee een rechterlijke beslissing aan zijn laars gelapt en geen respect getoond voor het rechterlijk gezag. 



De verdachte is niet eerder voor enig strafbaar feit veroordeeld.



Gelet op hetgeen de rechtbank hierboven heeft overwogen, komt zij tot de volgende conclusies.



Door het Openbaar Ministerie is gelet op de toepasselijke versie van artikel 140 lid 2 Sr de maximaal mogelijke straf geëist. Daarbij is niet alleen gewicht toegekend aan het feit dat de verdachte een rechterlijke uitspraak niet heeft gerespecteerd maar ook dat hij met zijn handelen maatschappelijke verontwaardiging heeft veroorzaakt. “Maatschappelijke verontwaardiging omdat deze zaak onze kinderen aangaat en vanwege de volwassenen die in hun jeugd slachtoffer zijn geworden en daar nog iedere dag de gevolgen van ondervinden”, aldus het Openbaar Ministerie.



Bij het bepalen van het soort en de hoogte van de op te leggen straf wordt uiteraard gekeken naar de aard en ernst van het bewezenverklaarde feit. Gelet daarop ziet de rechtbank uitsluitend ruimte voor het opleggen van een onvoorwaardelijke gevangenisstraf. Over de duur daarvan wordt in het nadeel van de verdachte overwogen dat moeilijk een meer concrete en verdergaande voortzetting van de werkzaamheid van een verboden organisatie voorstelbaar is dan de door hem gepleegde en bewezenverklaarde voortzetting van de vereniging Martijn. Deze vaststelling zou het opleggen van een maximale straf kunnen rechtvaardigen. 



Voor die rechtvaardiging moeten echter ook de aard en ernst van de voortzettingsgedragingen worden gewogen. De rechtbank kan en wil het schokkende, verwerpelijke en sociaal onwenselijke karakter van het door de verdachte geopenbaarde en gepropageerde gedachtegoed niet bagatelliseren. Wel merkt zij op dat dat gedachtegoed niet gelijk kan worden gesteld met kindermisbruik of het aanzetten daartoe. Dat hiervan sprake was of zou zijn geweest, is in de procedure die heeft geleid tot de verbodenverklaring van de vereniging Martijn ook niet naar voren gekomen. De verdachte is ook nooit veroordeeld voor zedenfeiten (of enig ander feit). Hoewel de maatschappelijke verontwaardiging waaraan het openbaar ministerie refereert, zonder meer een factor van betekenis is waaraan gewicht moet worden toegekend, wordt dat gewicht door de rechtbank, gelet op wat zij hiervoor heeft overwogen, anders gewaardeerd. Dat maakt dat zij al met al onvoldoende aanleiding ziet om te komen tot een oplegging van de maximaal mogelijke straf. 



Alles overziend, wordt een onvoorwaardelijke gevangenisstraf voor de duur van vier maanden passend en geboden geacht. Deze straf is lager dan de aan [naam medeverdachte 1] op te leggen straf, omdat de bijdrage van de verdachte aan de strafbare deelneming van beperkter omvang is. 




9. In beslag genomen voorwerpen


Standpunt officier van justitie

De officieren van justitie hebben ten aanzien van de in beslag genomen goederen gevorderd dat deze dienen te worden onttrokken aan het verkeer, omdat deze goederen allemaal kinderporno bevatten. 














omschrijving




gevorderde eindbeslissing






1.



USB stick Verbatim (STO14.01.05.005)


onttrekking aan het verkeer





2. 



USB stick Verbatim
(STO14.01.06.002)


onttrekking aan het verkeer





3.



Desktop
(ST014.01.06.003)


onttrekking aan het verkeer





4.



USB stick Verbatim
(STQ14.02.02.001)


onttrekking aan het verkeer







Beoordeling

De in beslag genomen voorwerpen zullen worden onttrokken aan het verkeer. 
De voorwerpen behoren toe aan de verdachte en zijn van zodanige aard dat het ongecontroleerde bezit daarvan in strijd is met de wet of met het algemeen belang. Voorts kunnen de voorwerpen dienen tot het begaan of de voorbereiding van soortgelijke feiten.




10. Toepasselijke wettelijke voorschriften
Gelet is op de artikelen 36b, 36d, 47 en 140 van het Wetboek van Strafrecht.



11. Bijlagen
De in dit vonnis genoemde bijlagen maken deel uit van dit vonnis.



12. Beslissing
De rechtbank:


verklaart bewezen dat de verdachte het ten laste gelegde feit, zoals hiervoor omschreven, heeft begaan;



verklaart niet bewezen hetgeen aan de verdachte meer of anders ten laste is gelegd dan hiervoor bewezen is verklaard en spreekt de verdachte daarvan vrij;



stelt vast dat het bewezen verklaarde oplevert het hiervoor vermelde strafbare feit;



verklaart de verdachte strafbaar;



veroordeelt de verdachte tot een gevangenisstraf voor de duur van 4 (vier) maanden; 
beslist ten aanzien van de voorwerpen, geplaatst op de lijst van inbeslaggenomen en nog niet teruggegeven voorwerpen, als volgt:

- verklaart onttrokken aan het verkeer: 








1.



USB stick Verbatim 
(STO14.01.05.005)





2. 



USB stick Verbatim 
(STO14.01.06.002)





3.



Desktop 
(ST014.01.06.003)





4.



USB stick Verbatim 
(STQ14.02.02.001)








Dit vonnis is gewezen door:
mr. V.F. Milders, voorzitter,
en mrs. D.C.J. Peeck en W.M. Stolk, rechters,
in tegenwoordigheid van mr. L. Lobs-Tanzarella, griffier,
en uitgesproken op de openbare terechtzitting van deze rechtbank op de datum die in de kop van dit vonnis is vermeld.



De oudste rechter is buiten staat dit vonnis mede te ondertekenen.
Bijlage I 




Tekst tenlastelegging




Aan de verdachte wordt ten laste gelegd dat



hij op een of meer tijdstip(pen) in of omstreeks de periode van 18 april 2014 tot en met 
1 maart 2021 te Hengelo en/of Arnhem en/of Lelystad en/of elders in Nederland, 



tezamen en in vereniging met een ander of anderen, althans alleen, 



heeft deelgenomen aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard, te weten de vereniging Martijn, althans opzettelijk voortzettingsgedragingen heeft verricht,
terwijl hij en/of zijn mededader(s) wist(en), althans redelijkerwijs had(den) moeten vermoeden dat met die gedragingen de werkzaamheid van de vereniging Martijn, die bij onherroepelijke rechterlijke beslissing verboden is verklaard, werd voortgezet, welke voortzetting(sgedragingen) van de werkzaamheid bestond(en) uit het (als groep 
van personen):


1. plaatsen van publicatie(s) op een/diverse website(s), en/of 
2. het doen van uitingen via de mailinglist/e-mail, 


immers heeft/hebben hij en/of zijn mededader(s) 



-de website [website 1] geregistreerd en/of (technisch) onderhouden en/of
artikelen gepubliceerd op deze website, en/of 
-de website [website 2] geregistreerd en/of gefinancierd en/of (technisch) onderhouden en/of film- en/of audio-fragmenten gepubliceerd op deze website en/of niet van deze website verwijderd, en/of 
-de mailinglist pro pedosexuality gepromoot en/of opgezet en/of de ledenlijst hiervan bijgehouden en/of berichten verstuurd naar leden van deze mailinglist 



terwijl op bovengenoemde website(s) en/of mailinglist uitlating(en) werd/werden gedaan, dan wel dat uitlatingen niet werden ontkracht en/of ontkend, welke uitlating(en) zag(en) op: 

a. het ontkennen en/of bagatelliseren van de schadelijkheid van seksueel contact tussen kinderen en volwassenen, en/of 
b. de verheerlijking van seksueel contact tussen kinderen en volwassenen, en/of 
c. het neerzetten van kinderen als lustobject/seksueel wezen, en/of 
d. het wegnemen van drempels en het steunen of voeden van de overtuiging dat seksueel contact tussen kinderen en volwassenen iets goeds is, en/of 
e. het creëren van een subcultuur/gemeenschap waarbinnen seksueel contact tussen kinderen en volwassenen normaal/acceptabel/heilzaam wordt gevonden, en/of 
f. het voor zichzelf en/of voor andere nastreven van het kunnen hebben van seksueel contact met kinderen.



17476, nr. 12 - Nota naar aanleiding van het verslag Tweede Kamer


17476, nr. 57b – Memorie van Antwoord Eerste kamer

",Rechtbank Rotterdam,2022-03-08,2022-03-08,10/965128-19,Uitspraak,,,Strafrecht,Eerste aanleg - meervoudig,"

Bewezenverklaring van het medeplegen van het deelnemen aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard en deswege is ontbonden. De verdachte heeft samen met zijn medeverdachte de werkzaamheid van de bij rechterlijke uitspraak verboden vereniging Martijn voortgezet door het plaatsen van publicaties op diverse websites en het doen van uitingen via een mailinglist.
Veroordeling tot een gevangenisstraf van 4 maanden. De rechtbank wijkt hierbij af van de maximaal mogelijke strafeis van het OM, omdat de rechtbank het gewicht van de maatschappelijke verontwaardiging waaraan het OM refereert anders waardeert.

","

Rechtspraak.nl

",Bewezenverklaring van het medeplegen van het deelnemen aan de voortzetting van de werkzaamheid van een organisatie die bij onherroepelijke rechterlijke beslissing verboden is verklaard en deswege is ontbonden. De verdachte heeft samen met zijn medeverdachte de werkzaamheid van de bij rechterlijke uitspraak verboden vereniging Martijn voortgezet door het plaatsen van publicaties op diverse websi...
994,ECLI:NL:RBDHA:2022:1841,"

RECHTBANK DEN HAAG


Zittingsplaats Middelburg



Bestuursrecht



zaaknummer: NL21.19966


uitspraak van de voorzieningenrechter in de zaak tussen

      [Naam], verzoekster

v-nummer: [Nummer]
(gemachtigde: mr. A. Simicevic),



en


de staatssecretaris van Justitie en Veiligheid, verweerder
(gemachtigde: mr. P.M.W. Jans). 



Procesverloop


Bij besluit van 16 december 2021 (het bestreden besluit) heeft verweerder de aanvraag van verzoekster tot het verlenen van een verblijfsvergunning asiel voor bepaalde tijd afgewezen als kennelijk ongegrond.



Verzoekster heeft tegen het bestreden besluit beroep ingesteld. Zij heeft verder de voorzieningenrechter verzocht om een voorlopige voorziening te treffen.



De voorzieningenrechter heeft het verzoek, tezamen met de zaak NL21.19965, op 3 februari 2022 op zitting in Breda behandeld. Verzoekster en de gemachtigde van verzoekster zijn, met bericht vooraf, niet verschenen. Verweerder heeft zich laten vertegenwoordigen door zijn gemachtigde.





Overwegingen

1. Verzoekster is geboren op [geboortedatum] en heeft de Nigeriaanse nationaliteit.

2. Bij uitspraak van vandaag, zaaknummer NL21.19965, heeft de rechtbank uitspraak gedaan op het beroep. Een voorlopige voorziening is daarom niet meer nodig. De voorzieningenrechter wijst het verzoek om die reden af.

3. Voor een proceskostenveroordeling bestaat geen aanleiding.







Beslissing


De voorzieningenrechter wijst het verzoek om voorlopige voorziening af.




Deze uitspraak is gedaan door mr. S.E. van de Merbel, voorzieningenrechter, in aanwezigheid van mr.N.F. Kreeftmeijer, griffier en openbaar gemaakt door middel van geanonimiseerde publicatie op www.rechtspraak.nl.



De uitspraak is bekendgemaakt op:






Tegen deze uitspraak staat geen hoger beroep of verzet open.



",Rechtbank Den Haag,2022-03-02,2022-03-08,NL21.19966,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
afgewezen asielaanvraag, magazine, mensenhandel, bedenktermijn.
","

Rechtspraak.nl

","afgewezen asielaanvraag, magazine, mensenhandel, bedenktermijn."
995,ECLI:NL:RBMNE:2022:867,"

RECHTBANK MIDDEN-NEDERLAND


Strafrecht
Zittingsplaats Utrecht



Parketnummer: 16.111319.21 (P)




Vonnis van de meervoudige kamer van 8 maart 2022




in de strafzaak tegen





          [verdachte] 
 ,

geboren op [1993] te [geboorteplaats] (Syrië),nu gedetineerd in de [verblijfplaats 1] ,
hierna: ‘verdachte’.




1ONDERZOEK TER TERECHTZITTING


De rechtszaak tegen verdachte heeft in het openbaar plaatsgevonden op de zittingen van 27 juli 2021, 12 oktober 2021, 15 december 2021 en 22 februari 2022. Op 22 februari 2022 is de zaak inhoudelijk behandeld. Verdachte was bij de inhoudelijke behandeling aanwezig, waardoor juridisch gezien sprake is van een vonnis op tegenspraak. 



De rechtbank heeft tijdens de zitting gesproken met en geluisterd naar de standpunten van verdachte, zijn advocaat mr. N.R. Coffi en de officier van justitie mr. T. Tanghe. 




2TENLASTELEGGING


De officier van justitie verdenkt verdachte ervan dat hij betrokken is geweest bij meerdere strafbare feiten. Deze verdenkingen staan beschreven in de tenlastelegging, die als bijlage is opgenomen in dit vonnis.



Kort gezegd verdenkt de officier van justitie verdachte ervan dat hij:


1. in de periode van 1 januari 2019 tot en met 22 april 2021 in Veenendaal ontucht heeft gepleegd met zijn dochter [slachtoffer 1] , geboren op [2011] , waarbij hij haar lichaam ook seksueel is binnengedrongen

en/of
in de periode van 1 januari 2021 tot en met 22 april 2021 in Veenendaal ontucht heeft gepleegd met zijn dochter [slachtoffer 1] , die toen ouder was dan 12 jaar, maar jonger dan 16 jaar, waarbij hij haar lichaam ook seksueel is binnengedrongen;

2. in de periode van 1 juni 2017 tot en met 22 april 2021 in Veenendaal zijn vier kinderen heeft mishandeld;
3. in de periode van 1 juni 2017 tot en met 22 april 2021 in Veenendaal [slachtoffer 2] heeft mishandeld;
4. in de periode van 1 juni 2017 tot en met 7 juli 2021 in Veenendaal [slachtoffer 2] en zijn vier kinderen heeft bedreigd met de dood;
5. in de periode van 1 juni 2017 tot en met 22 april 2021 in Veenendaal zijn vier kinderen psychisch heeft mishandeld, door in hun aanwezigheid [slachtoffer 2] en zijn kinderen te mishandelen

en/of
in de periode van 1 juni 2017 tot en met 22 april 2021 in Veenendaal zijn dochter [slachtoffer 1] psychisch heeft mishandeld door haar seksueel te misbruiken; 

6. in de periode van 22 april 2021 tot en met 7 juli 2021 in Lelystad [slachtoffer 2] en/of anderen heeft benaderd met het doel hun eerdere verklaringen aan te passen.



3VOORVRAGEN


Voordat de rechtbank een inhoudelijke beslissing kan nemen in de zaak tegen verdachte, moet zij eerst kijken of aan de in de wet gestelde voorvragen is voldaan. Dat is het geval: de dagvaarding is geldig, de rechtbank is bevoegd om deze zaak te beoordelen, de officier van justitie mag verdachte vervolgen en er zijn geen redenen om de vervolging uit te stellen.




4WAARDERING VAN HET BEWIJS


4.1


Het standpunt van de officier van justitie

De officier van justitie vindt dat de ten laste gelegde feiten bewezen kunnen worden. Over feit 1 merkt de officier van justitie op dat de verklaring van [slachtoffer 1] betrouwbaar is en in voldoende mate wordt ondersteund door andere bewijsmiddelen in het dossier. Over feit 5 merkt de officier van justitie op dat het getuige zijn van huiselijk geweld en het ondergaan van seksueel misbruik gekwalificeerd kunnen worden als psychische mishandeling. 




4.2


Het standpunt van de verdediging

De advocaat vindt dat verdachte moet worden vrijgesproken van feit 1. De verklaring die [slachtoffer 1] daarover heeft afgelegd is volgens de advocaat niet betrouwbaar en wordt bovendien onvoldoende ondersteund door andere bewijsmiddelen in het dossier. Om dezelfde reden moet verdachte voor de psychische mishandeling van [slachtoffer 1] als gevolg van het seksueel misbruik worden vrijgesproken, aldus de advocaat. Tot slot bepleit de advocaat vrijspraak van feit 6, aangezien niet vast is komen te staan dat de verklaringen die later, nadat contact had plaatsgevonden met verdachte, zijn afgelegd onjuist zijn.




4.3


Het oordeel van de rechtbank



Feit 1

Op 26 april 2021 is [slachtoffer 1] , geboren op [2011] , in een kindvriendelijke studio bij de politie verhoord. [slachtoffer 1] verklaarde tijdens dat verhoor dat zij kwam praten over haar vader en wat hij deed. Hij ging met haar seksen ’s nachts als het donker was en haar zusjes aan het slapen waren. Het gebeurde in haar slaapkamer of in de woonkamer als haar moeder naar zwemles ging of naar de markt. Hij deed dat met zijn hand in haar poesje en daarna met zijn lul. Hij zei een keer: “ik ga laten zien wat jongens zouden doen als ze bij jou gaan liggen”. Hij deed haar broek een beetje omhoog en haar onderbroek ook. Ze wist niet hoe hij zijn lul erin deed, maar ze voelde het wel. Hij deed dat in haar poesje. Het begon toen haar vader bij hen kwam wonen op het [straatnaam] , zo’n twee jaar geleden. De laatste keer was de week voor het verhoor op een dinsdag.



Op bevel van de officier van justitie werd een telefoontap aangesloten op het telionummer [nummer] van de [verblijfplaats 2] . Dat nummer was gekoppeld aan verdachte.



In een tapgesprek op 29 april 2021 tussen [verdachte] (de rechtbank begrijpt: verdachte) en [slachtoffer 2] (de rechtbank begrijpt: [slachtoffer 2] ), werd het volgende gezegd:




          [verdachte] : Zij is mijn dochter, ik zal je vertellen wat er echt gebeurd is. Weet jij wat de waarheid is? 

          [slachtoffer 2] : Wat is het? 

          [verdachte] : De waarheid is ... toen ik met de kinderen aan het spelen was, merkte ik dat [slachtoffer 1] zich meer tegen mij ging wrijven. Toen ze zo tegen mij ging aanwrijven wilde ik controleren of dat meisje iets had gedaan of niet. Want dat meisje gaat naar school en groeit onder de Europeanen op. (…)

          [slachtoffer 2] : En? 

          [verdachte] : En, en! Ik heb met mijn hand gecontroleerd of zij maagd is of niet, ik heb met mijn hand dit soort dingen gedaan, (…)
Ik deed dat om haar te controleren, ik voelde met mijn hand om te kijken of zij nog maagd is of niet. Ik heb haar niet met de slechte bedoelingen aangeraakt/gevoeld.



In een tapgesprek op 30 april 2021 tussen [verdachte] en [slachtoffer 2] , werd het volgende gezegd:




          [verdachte] zegt dat hij met de kinderen aan het stoeien was en elkaar tijdens het spelen ook kietelden. Maar toen hij merkte dat zij ( [slachtoffer 1] ) slecht geweten had, wilde hij controleren of zij nog maagd was. (…)

          [slachtoffer 2] zegt: Ze hebben DNA, hoe het ook mag heten, onderzoek verricht. Zeg je dus dat ze geen bewijzen kunnen vinden? 

          [verdachte] zegt: Ik geloof niet dat er iets zou kunnen zijn, het is mogelijk dat het vuil tussen mijn nagels ‘daarin’ terecht is komen, maar ik geloof niet dat zoiets gevonden kan worden. (…)

          [verdachte] zegt: Zij willen dinges controleren, ze willen achterhalen of ik iets met haar heb gedaan en of er daar zaadjes en zo is. Zij willen dat controleren.



Op 30 december 2021 heeft [slachtoffer 2] een verklaring afgelegd bij de rechter-commissaris. [slachtoffer 2] verklaarde toen dat verdachte haar één keer over de telefoon heeft verteld dat hij seksuele handelingen had verricht met één van de kinderen. In dat telefoongesprek had hij gezegd: “ik heb niets gedaan, maar ik heb alleen gekeken of ze maagd is of niet”. Hij zei tegen haar dat hij haar had aangeraakt met de hand. Zij bedoelt dan het geslachtsdeel aangeraakt. Op het moment dat hij vertelde dat hij haar had aangeraakt, wist zij meteen dat hij daarmee dat deel bedoelde.




	Interpretatie van de bewijsstukken

De rechtbank stelt voorop dat volgens het tweede lid van artikel 342 van het Wetboek van Strafvordering het bewijs dat een verdachte een tenlastegelegd feit heeft begaan, door de rechter niet uitsluitend kan worden aangenomen op basis van de verklaring van één getuige of alleen op basis van de verklaring of aangifte van het slachtoffer. Deze bepaling strekt ter waarborging van de deugdelijkheid van de bewijsbeslissing, in die zin dat zij de rechter verbiedt tot een bewezenverklaring te komen als de door de aangever genoemde feiten en omstandigheden op zichzelf staan en onvoldoende steun vinden in ander bewijsmateriaal. Dat steunbewijs moet afkomstig zijn uit een andere bron dan het slachtoffer zelf, maar hoeft – volgens de jurisprudentie van de Hoge Raad – niet per definitie te zien op het daderschap van verdachte of de tenlastegelegde gedragingen. Het is voldoende wanneer de verklaring van het slachtoffer op onderdelen steun vindt in andere bewijsmiddelen. Het verband tussen de getuigenverklaring en het overige gebezigde bewijsmateriaal mag echter niet te ver verwijderd zijn. De bewezenverklaring van onderdelen van de tenlastelegging kunnen dus wel op de enkele verklaring van het slachtoffer berusten. 
Indien het slachtoffer de voornaamste bron van het bewijs is, moet extra kritisch gekeken worden naar de betrouwbaarheid van die verklaring(en). Bij de beoordeling van de betrouwbaarheid kan onder meer worden onderzocht of de verklaringen van het slachtoffer gedetailleerd, concreet en consistent zijn en elkaar op wezenlijke onderdelen ondersteunen.



De rechtbank zal tegen deze achtergrond eerst onderzoeken of zij de verklaring van [slachtoffer 1] betrouwbaar vindt en – als dat zo is en de verklaring dus als bewijsmiddel kan worden gebruikt – vervolgens nagaan of in het dossier voldoende steunbewijs aanwezig is voor de verklaring van [slachtoffer 1] . 



De rechtbank stelt vast dat [slachtoffer 1] nauwkeurige, gedetailleerde en concrete verklaringen heeft afgelegd bij de politie. De verklaringen die zij bij de politie heeft afgelegd op 22 april 2021, op 26 april 2021 en op 17 februari 2022 komen in de kern op hetzelfde neer en ondersteunen elkaar over en weer. [slachtoffer 1] heeft veel voorbeelden gegeven en details over de gebeurtenissen verteld, zoals dat haar vader via het balkon naar haar slaapkamer kwam, zodat haar moeder niet wakker zou worden. De rechtbank heeft dan ook geen aanleiding om te twijfelen aan de betrouwbaarheid van de verklaringen van [slachtoffer 1] . Anders dan de advocaat heeft betoogd, vindt de rechtbank niet dat bepaalde bijzonderheden die [slachtoffer 1] over de gebeurtenissen heeft verteld, zoals dat het seksueel misbruik soms plaatsvond terwijl haar zusjes op dezelfde kamer sliepen of terwijl er bezoek was, maken dat haar verklaring ongeloofwaardig is. 



Daarnaast vindt de rechtbank dat het dossier voldoende steun bevat voor de verklaringen van [slachtoffer 1] . In de hiervoor weergegeven tapgesprekken met [slachtoffer 2] , de ex-vrouw van verdachte en moeder [slachtoffer 1] , zegt verdachte dat hij met zijn hand heeft gecontroleerd of [slachtoffer 1] nog maagd is. In een ander tapgesprek zegt verdachte, wanneer hij wordt geconfronteerd met het DNA-onderzoek dat bij [slachtoffer 1] is uitgevoerd, dat het zou kunnen dat vuil tussen zijn nagels ‘daarin’ terecht is gekomen en dat ‘ze’ willen controleren of hij iets met haar heeft gedaan en of er zaadjes enzo zijn. Gelet op de context van deze gesprekken, is de rechtbank ervan overtuigd dat verdachte hiermee heeft bedoeld dat hij met zijn hand het geslachtsdeel van [slachtoffer 1] heeft aangeraakt. De rechtbank vindt ook steun voor die conclusie in de verklaring van [slachtoffer 2] , die de opmerkingen van verdachte in de tapgesprekken ook aldus opvatte dat verdachte daarmee bedoelde dat hij het geslachtsdeel van zijn dochter had aangeraakt. De verklaring van verdachte op de zitting dat hij aan de neus van [slachtoffer 1] heeft gevoeld om te controleren of zij nog maagd is, een methode die volgens verdachte gebruikelijk zou zijn in zijn stam, gelooft de rechtbank dus niet.



Dat [slachtoffer 1] in mei 2021 tegen de politie heeft verklaard dat haar verklaring een leugen was, doet ook niet aan de betrouwbaarheid van haar verklaring af. Zij is daar later weer op teruggekomen. Uit de afgeluisterde telefoongesprekken in de gevangenis blijkt bovendien dat [slachtoffer 1] heeft gezegd dat haar latere verklaring op een leugen berustte onder invloed van door verdachte uitgeoefende druk.



Op grond van het voorgaande acht de rechtbank wettig en overtuigend bewezen dat verdachte ontuchtige handelingen heeft gepleegd met zijn dochter [slachtoffer 1] , die bestonden uit het seksueel binnendringen van haar lichaam.




Feit 4

Op 22 april 2021 heeft [slachtoffer 2] een verklaring afgelegd bij de politie. Zij verklaarde dat haar ex-man, verdachte, haar bedreigde met de woorden: “Ik ga je slaan, ik ga jullie dood maken, ik kan jullie allemaal dood maken”.



Op 26 april 2021 is [slachtoffer 1] , geboren op [2011] , in een kindvriendelijke studio bij de politie verhoord. [slachtoffer 1] verklaarde dat zij een keer samen met haar zusje was en haar vader toen zei: “als jullie het nog 1 keer doen, ga ik jullie doden”.



Op bevel van de officier van justitie werd een telefoontap aangesloten op het telionummer [nummer] van de [verblijfplaats 2] . Dat nummer was gekoppeld aan verdachte.



In een tapgesprek op 30 april 2021 tussen [verdachte] en [slachtoffer 2] , werd het volgende gezegd:




          [verdachte] zegt dat als dit nieuws naar buiten komt, dan zal hij zijn gezin doden en daarna zichzelf. (…)

          [verdachte] : Ik heb je eerder al verteld, ik zei: [slachtoffer 2] , mocht ik iets horen dan zal ik jou en de kinderen in brand steken. Als de reputatie van mijn kinderen wordt geschaad dan steek ik je in brand.



In een tapgesprek op 5 mei 2021 tussen [verdachte] en [C] , werd het volgende gezegd:



Hierna zegt [verdachte] : Ik heb drie jaar geleden [slachtoffer 2] en al haar kinderen bij elkaar geroepen en zei: Luister, dit land is een naar land. (…) Mocht ik op een dag een fout van jou en de kinderen ontdekken dan steek ik jou en de kinderen in brand.




Feiten 2, 3 en 5

Op 26 april 2021 is [slachtoffer 1] , geboren op [2011] , in een kindvriendelijke studio bij de politie verhoord. [slachtoffer 1] verklaarde tijdens dat verhoor dat haar vader hen ging slaan, haar hele familie. Hij deed dat met een riem en een oplader van een tablet of een telefoon. Eén keer stuurde hij haar moeder en de kinderen naar een andere kamer en daarna ging hij heel hard slaan. Zij moesten ook hun benen omhoog doen, zodat hij hen onder de voeten kon slaan. Ook sloeg hij hen op hun lichaam. Haar voeten waren dan rood. Dat deed hij ook bij haar zusje. Hij heeft hen meerdere keren geslagen. Hij gaf ook een keer een klap met zijn hand. [slachtoffer 1] heeft ook wel eens gezien dat hij haar moeder wilde slaan met de riem. Een andere keer ging hij haar (de rechtbank begrijpt: moeder) slaan en daarna moesten zij haar alle vier een klap geven. Een andere keer heeft ze gezien dat haar gemiddelde (de rechtbank begrijpt: middelste) zusje werd geslagen. Toen ze terugkwam zag [slachtoffer 1] dat ze rood was op haar lichaam. Haar broertje heeft wel eens klappen op zijn wangen gekregen van haar vader met zijn hand. Haar jongste zusje werd ook door haar vader geslagen. Ze heeft dat niet gezien want ze moest naar een andere kamer, maar toen ze terugkwam was ze huilend en rood. Hij deed het al sinds [slachtoffer 1] klein was.



Op 4 mei 2021 is [slachtoffer 3] , geboren op [2012] , in een kindvriendelijke studio bij de politie verhoord. Zij verklaarde dat haar vader hen sloeg als ze foute dingen deden. Hij heeft dat vaker gedaan. Soms gaf hij een klap met de riem, over haar handen, heel erg hard en dan kwam het tegen haar gezicht. Een keer moest ze haar benen laten zien. Hij wilde toen slaan op haar benen, maar hij sloeg zo hard dat het op haar hoofd en armen kwam. Het was in het vorige huis. Haar broer en zussen waren in haar moeders kamer, maar hoorden haar wel. [slachtoffer 3] vertelde ook dat [slachtoffer 1] vaker is geslagen. Dat had ze niet gezien, maar wel gehoord. Soms zag ze dat [slachtoffer 1] geslagen was. Hij sloeg haar met de riem. Haar kleine zusje sloeg haar vader met de hand. Zij heeft dat gehoord. Ze heeft ook geschreeuw gehoord.



Op 4 mei 2021 is [slachtoffer 4] , geboren op [2015] , in een kindvriendelijke studio bij de politie verhoord. Zij verklaarde dat haar vader ‘grote klap’ in het gezicht geeft. Hij doet dat met zijn handen. Haar moeder en zusjes waren daarbij. Het was één keer gebeurd. [slachtoffer 1] en soms [slachtoffer 3] worden geslagen met een oplader door vader. Zij is ook een keer geslagen met de oplader. Soms slaat haar vader ook [slachtoffer 5] (de rechtbank begrijpt: de zoon van verdachte en [slachtoffer 2] ).



Op 30 december 2021 heeft [slachtoffer 2] een verklaring afgelegd bij de rechter-commissaris. [slachtoffer 2] verklaarde dat verdachte haar en de kinderen heeft mishandeld. Hij heeft de kinderen klappen gegeven, ze met de riem geslagen en ook met een elektrische draad. Volgens [slachtoffer 2] sloeg verdachte toen zij naar Nederland kwamen met voorwerpen. De laatste periode verkocht hij de kinderen klappen. Hij heeft haar ook met een snoer geslagen, haar getrapt en haar een klap gegeven. Eén keer sloeg hij zo hard op haar oor, dat het ging bloeden.



Op de zitting heeft verdachte verklaard dat hij zijn ex-vrouw en zijn twee oudste kinderen heeft geslagen met een platte hand. Hij deed dat (ook) nadat ze in Nederland waren komen wonen.




	Interpretatie van de bewijsstukken

De rechtbank stelt op grond van de hierboven besproken bewijsstukken vast dat verdachte [slachtoffer 2] en hun vier kinderen fysiek heeft mishandeld door hen met zijn handen, een riem en een oplaadkabel te slaan op verschillende lichaamsdelen. 



Over de vraag of de kinderen in hun gezondheid zijn benadeeld als gevolg van het aanwezig zijn bij de fysieke mishandelingen en de bedreigingen van de andere kinderen en hun moeder overweegt de rechtbank het volgende. 



Uit de verklaringen van de kinderen blijkt dat zij allen de mishandelingen van hun moeder, zussen en broer hebben meegekregen. Soms zagen ze het, maar meestal hoorden ze het vanuit een andere kamer. Uit de bewijsmiddelen die hierboven onder feit 4 zijn besproken, leidt de rechtbank bovendien af dat verdachte bedreigingen heeft geuit naar [slachtoffer 2] en hun vier kinderen.



Voor psychische mishandeling of emotionele verwaarlozing van kinderen hanteert het Wetenschappelijk Onderzoek- en Documentatiecentrum (WODC) de volgende definitie: aanhoudende of extreme frustratie van elementaire emotionele behoeften van het kind, waaronder ongevoeligheid van de ouders met betrekking tot het ontwikkelingsniveau van het kind alsmede het uiten van bedreigingen (zonder verwondingen). Onder psychische mishandeling of emotionele verwaarlozing valt ook het getuige zijn van het kind van geweld tussen de ouders of een van de ouders en zijn/haar (ex)partner. De Jeugdwet en de Wet Maatschappelijke Ondersteuning 2015 definiëren kindermishandeling als: elke vorm van voor een minderjarige bedreigende of gewelddadige interactie van fysieke, psychische of seksuele aard, die de ouders of andere personen ten opzichte van wie de minderjarige in een relatie van afhankelijkheid of van onvrijheid staat, actief of passief opdringen, waardoor ernstige schade wordt berokkend of dreigt te worden berokkend aan de minderjarige in de vorm van fysiek of psychisch letsel. Vormen hiervan zijn lichamelijke mishandeling, lichamelijke verwaarlozing, psychische mishandeling, psychische verwaarlozing, seksueel misbruik en getuige zijn van geweld in het gezin. 



De rechtbank leidt uit het voorgaande af dat het getuige zijn van huiselijk geweld en het ondergaan van seksueel misbruik gekwalificeerd kunnen worden als psychische mishandeling. De vraag die de rechtbank vervolgens moet beantwoorden is of psychische mishandeling kan worden aangemerkt als mishandeling in de zin van artikel 300 van het Wetboek van Strafrecht (hierna ook: Sr). De rechtbank is van oordeel dat dit het geval is. 
Hoewel in de wetsgeschiedenis van artikel 300 Sr niet wordt gesproken over de geestelijke gezondheid, sluit de tekst van artikel 300 Sr dit ook niet uit. De in het vierde lid van artikel 300 Sr genoemde gelijkstelling van mishandeling met benadeling van de gezondheid biedt aanknopingspunten voor strafbaarheid van niet alleen het veroorzaken van lichamelijke pijn, letsel of onlust, maar ook voor psychische mishandeling. De rechtbank verwijst in dat verband ook naar het antwoord van de Minister van Volksgezondheid, Welzijn en Sport van 1 september 2020 op Kamervragen over psychische mishandeling waarin hij op vragen over de strafrechtelijke aanpak van psychische mishandeling wijst op artikel 300 Sr. Of sprake is van psychische mishandeling komt aan op de omstandigheden van het geval, waaronder de aard van de gedraging(en) van verdachte en de omstandigheden waaronder deze is/zijn verricht. 



In deze zaak zijn vier opgroeiende kinderen vanaf jonge leeftijd getuige geweest van ernstig, stelselmatig huiselijk geweld. Eén van hen is ook seksueel misbruikt. De kinderen moesten opgroeien in een gevaarlijke en beangstigende situatie. Gelet op de aard van de gedragingen van verdachte en de duur van de mishandelingen, bedreigingen en het seksueel misbruik is de rechtbank van oordeel dat het handelen van verdachte te kwalificeren is als psychische mishandeling. Dat uit het dossier niet expliciet blijkt dat de kinderen psychisch letsel hebben opgelopen, doet daar niet aan af. De ervaring leert dat de impact van psychische mishandeling op kinderen groot is en dat psychische schade soms pas na verloop van jaren zichtbaar wordt. 



Gelet op de omvang, duur en aard van de gedragingen van verdachte tegen zijn kinderen in het bijzijn van zijn andere kinderen, bestond er een aanmerkelijke kans op de benadeling van de (psychische) gezondheid van de kinderen. Verdachte moet zich hiervan bewust zijn geweest. Door toch te handelen zoals hij heeft gedaan heeft verdachte genoemde aanmerkelijke kans bewust aanvaard.




Feit 6

Op bevel van de officier van justitie werd een telefoontap aangesloten op het telionummer [nummer] van de [verblijfplaats 2] . Dat nummer was gekoppeld aan verdachte.



In een tapgesprek op 29 april 2021 tussen [verdachte] en [D] , werd het volgende gezegd:




          [verdachte] : Je moet [slachtoffer 2] bellen en tegen haar zegen: Je moet samen met je dochter naar de autoriteiten gaan. (…)

          [verdachte] : Je moet tegen haar zeggen: Ga zo snel mogelijk samen met je dochter erheen en zeg: (ntv) deze beschuldiging is gebaseerd op een leugen.



In een tapgesprek op 3 mei 2021 tussen [verdachte] en [slachtoffer 2] , werd het volgende gezegd:




          [slachtoffer 2] zegt dat [slachtoffer 1] morgen voor een studio-verhoor meegenomen zal worden. 

          [verdachte] zegt: Je moet tegen haar ( [slachtoffer 1] ) zeggen dat zij op school met haar juf moet gaan praten en zeggen: Ik had gelogen. Zij moet gaan huilen en zeggen: Ik wil papa. (…)

          [verdachte] zegt: Of moeten jullie die vrouw die jullie eerder hebben gesproken benaderen, geen idee hoe jullie het doen, maar jullie moeten iets in scene zetten, zodat de rechter het te horen krijgt (…). Over een paar dagen ga ik naar de rechter, die gaat een beslissing nemen. Maar jullie verhoor is nog niet bij de rechter terecht gekomen. Ik heb vandaag tegen de advocaat gezegd dat ze jullie nog een keer moeten horen voor dat de rechter een beslissing neemt.



In een tapgesprek op 17 mei 2021 tussen [verdachte] en [slachtoffer 2] , werd het volgende gezegd:




          [slachtoffer 2] leest een brief en zegt dat [slachtoffer 1] dat zo gaat zeggen: Hallo, ik ben [slachtoffer 1] , [slachtoffer 1] . Ik ben de dochter van [verdachte] , ik ben tien jaar oud. Alles wat ik eerder tegen mijn vader heb verklaard is een leugen. Ik wil opnieuw een verklaring afleggen. Mijn vader had een tablet van mij afgepakt en ik was boos op hem. Ik ging later naar het park en een vriendin vroeg waarom ik zo overstuur was. Toen heb ik gezegd: Mijn vader heeft de tablet van mij afgepakt en ik ben erg boos op hem, ik wil dat hij weggaat. Mijn vriendin heeft gezegd: Als je dat en dat vertelt dan gaat je vader voorgoed weg. En dat heb ik zo verteld, maar nu heb ik er spijt van. Ik wil mijn verklaring rechtzetten. Alles wat ik nu vertel is de waarheid. Ik had dat verzonnen. Dat meisje had mij zo vertelt en ik heb het ook zo gedaan. Ik wil dat hij vrijkomt. Ik wil dat mijn vader vrijkomt, ik heb hem gemist. 

          [slachtoffer 2] : Klopt dat zo? 

          [verdachte] zegt dat het zo goed is.
Hierna zegt [verdachte] dat ze deze verklaring tijdens de zitting naar voren zullen brengen, want men heeft gezegd dat ze tot nu toe nog geen ontlastende verklaring van [slachtoffer 1] hebben ontvangen.



In een tapgesprek op 18 mei 2021 tussen [verdachte] en [slachtoffer 2] , werd het volgende gezegd:




          [verdachte] : Zij zullen als eerste vragen wie dat meisje was en zo. Jullie moeten dat regelen en een meisje vinden. 

          [slachtoffer 2] : Humt begrijpend. 

          [verdachte] : Heb je dat allemaal met haar ( [slachtoffer 1] ) besproken? Dat moeten jullie dinges doen, want het is mogelijk dat ze daar achteraan gaan en veel vragen stellen. Je moet dat regelen en een meisje beschrijven. Je moet dat meisje ( [slachtoffer 1] ) meenemen naar de rechtbank. Jullie moeten zeggen dat jullie haar niet kennen en dat zij in het park was en dat zij Marokkaans was en dat jullie niet weten waar zij woont. (…)

          [verdachte] : Ja, zeg dat het park een beetje verder weg is.



In een tapgesprek op 26 juni 2021 tussen [verdachte] en [slachtoffer 2] , werd het volgende gezegd:




          [verdachte] : Ik moet met vrijspraak vrijkomen. Maar dat is afhankelijk van wat jullie gaan zeggen. (…) Maar als jullie tijdens de zitting alle schuld op zich nemen en zo dan wordt jullie niks gevraagd.



Op 17 februari 2022 is [slachtoffer 1] in een kindvriendelijke studio verhoord. De verhoorders hebben haar toen een voicemailbericht laten luisteren, waarin [slachtoffer 1] aan de politie het volgende verteld: 



“Hoi ik [slachtoffer 1] en ik wilde zeggen dat ik heb gelogen over de dingen die mijn vader heeft gedaan. Nu wil ik de waarheid vertellen. Dus de waarheid is dat mijn vader de tablet van mij had gepakt en ik boos was op hem. Toen we naar de speeltuin gingen, zag mijn vriendin dat ik boos op hem was. Ze vroeg waarom. Ik vertelde haar wat er aan de hand was. Zij zei dat ik dit allemaal moest zeggen en dat dan mijn vader naar de gevangenis zou gaan en nooit meer terug komt. Ik luisterde naar haar en deed wat ze zei, maar nu heb ik spijt van wat ik heb gedaan en wil dat mijn vader eruit komt. Ik mis hem.”




          [slachtoffer 1] verklaarde daarop dat zij dat had gezegd omdat haar moeder haar vader nog sprak en haar vader bedacht had om dit te zeggen, zodat hij uit de gevangenis kon.





5BEWEZENVERKLARING


De rechtbank acht wettig en overtuigend bewezen dat verdachte:


1. op tijdstippen in de periode van 1 januari 2019 tot en met 22 april 2021 te [plaatsnaam 1] met zijn kind [slachtoffer 1] , geboren op [2011] , die toen de leeftijd van twaalf jaren nog niet had bereikt, handelingen heeft gepleegd, die telkens bestonden uit  het seksueel binnendringen van het lichaam van die [slachtoffer 1] , te weten het meermalen brengen en houden van zijn, verdachtes, vinger(s) en/of penis in de vagina van die [slachtoffer 1] ;

2. op tijdstippen in de periode van 1 juni 2017 tot en met 22 april 2021 te [plaatsnaam 1] , althans in Nederland, zijn kinderen, [slachtoffer 1] , geboren op [2011] , en [slachtoffer 3] , geboren op [2012] , en [slachtoffer 4] , geboren op [2015] , en [slachtoffer 5] , geboren op [2018] , heeft mishandeld door:

- die [slachtoffer 1] en/of [slachtoffer 3] en/of [slachtoffer 4] meermalen met een snoer/kabel te slaan tegen de armen en/of voeten en/of benen en/of elders op het lichaam en
- die [slachtoffer 1] en/of [slachtoffer 3] en/of [slachtoffer 4] en/of [slachtoffer 5] meerdere malen tegen het gezicht te slaan;


3. op tijdstippen in de periode van 1 juni 2017 tot en met 22 april 2021 te [plaatsnaam 1] [slachtoffer 2] heeft mishandeld door haar meermalen met een snoer/kabel/riem te slaan tegen het lichaam;

4. op tijdstippen in de periode van 1 juni 2017 tot en met 7 juli 2021 te [plaatsnaam 1] , althans in Nederland, [slachtoffer 2] en [slachtoffer 1] , geboren op [2011] , en [slachtoffer 3] , geboren op [2012] , en [slachtoffer 4] , geboren op [2015] , en [slachtoffer 5] , geboren op [2018] , heeft bedreigd met enig misdrijf tegen het leven gericht, door die [slachtoffer 2] en/of [slachtoffer 1] en/of [slachtoffer 3] en/of [slachtoffer 4] en/of [slachtoffer 5] telkens dreigend de woorden toe te voegen “ik ga jullie allemaal dood maken” en “ik steek je in brand”, althans woorden van gelijke dreigende aard of strekking; 

5. op tijdstippen in de periode van 1 juni 2017 tot en met 22 april 2021 te [plaatsnaam 1]  [slachtoffer 1] , geboren op [2011] , en [slachtoffer 3] , geboren op [2012] , en [slachtoffer 4] , geboren op [2015] , en [slachtoffer 5] , geboren op [2018] , heeft mishandeld door meermalen [slachtoffer 2] , zijnde de moeder van voornoemde kinderen, en voornoemde kinderen te mishandelen en te bedreigen terwijl één of meer van voornoemde kinderen hierbij aanwezig waren en/of deze mishandelingen en/of bedreigingen hebben waargenomen, waardoor opzettelijk de gezondheid van voornoemde kinderen werd benadeeld

en
op tijdstippen in de periode van 1 januari 2019 tot en met 22 april 2021 te [plaatsnaam 1] [slachtoffer 1] , geboren op [2011] , heeft mishandeld door haar seksueel te misbruiken, waardoor opzettelijk haar gezondheid werd benadeeld;


6. op tijdstippen in de periode van 22 april 2021 tot en met 7 juli 2021 te [plaatsnaam 2] mondeling zich jegens [slachtoffer 2] en een ander heeft geuit met het kennelijke doel om  de vrijheid om naar waarheid of geweten ten overstaan van een rechter een verklaring af te leggen, te beïnvloeden, terwijl hij weet dat die verklaring zal worden afgelegd, immers heeft hij, verdachte, altoen en aldaar meermalen die [slachtoffer 2] en/of die ander gezegd dat de - voor hem, verdachte, belastende - verklaringen (zoals die bij de politie waren afgelegd) moesten worden aangepast en dat er een nieuwe andersluidende verklaring moest worden afgelegd en dat die verklaring (voordat deze werd afgelegd) op schrift moest worden gesteld en uit het hoofd moet worden geleerd.


Verdachte wordt vrijgesproken van alles wat meer of anders ten laste is gelegd dan wat hierboven is bewezen. De rechtbank heeft taal- en spelfouten in de tenlastelegging verbeterd. Dat is niet nadelig voor verdachte.




6STRAFBAARHEID VAN DE FEITEN


Gedragingen zijn volgens de wet alleen strafbaar als er geen rechtvaardigingsgrond voor die gedragingen bestaat. Als een verdachte zich kan beroepen op zo’n rechtvaardigingsgrond is zijn gedrag niet in strijd met het recht. Niet is gebleken dat er zo’n rechtvaardigingsgrond voor de door verdachte gepleegde feiten bestond. De door verdachte gepleegde feiten zijn dus strafbaar.



De wet noemt de door verdachte gepleegde feiten:




feit 1: met iemand beneden de leeftijd van twaalf jaren handelingen plegen die bestaan uit of mede bestaan uit het seksueel binnendringen van het lichaam, terwijl de schuldige het feit begaat tegen zijn kind, meermalen gepleegd;


feit 2 en feit 5: telkens: mishandeling, terwijl de schuldige het misdrijf begaat tegen zijn kind, meermalen gepleegd;


feit 3: mishandeling, meermalen gepleegd;


feit 4: bedreiging met enig misdrijf tegen het leven gericht, meermalen gepleegd;


feit 6: opzettelijk mondeling zich jegens een persoon uiten, kennelijk om diens vrijheid om naar waarheid of geweten ten overstaan van een rechter een verklaring af te leggen te beïnvloeden, terwijl hij weet of ernstige reden heeft te vermoeden dat die verklaring zal worden afgelegd, meermalen gepleegd.





7STRAFBAARHEID VAN VERDACHTE


Verdachten zijn volgens de wet alleen strafbaar als zij geen beroep kunnen doen op een schulduitsluitingsgrond. Als een verdachte zich kan beroepen op een schulduitsluitingsgrond is zijn gedrag niet verwijtbaar. Niet is gebleken dat verdachte een beroep kon doen op zo’n schulduitsluitingsgrond. Verdachte is dus strafbaar.




8OPLEGGING VAN STRAF EN MAATREGEL


8.1


De vordering van de officier van justitie

De officier van justitie vindt de feiten die verdachte heeft gepleegd zeer ernstig. Hij neemt het verdachte kwalijk dat hij zijn gezin jarenlang heeft geterroriseerd. Volgens de officier van justitie is enkel een gevangenisstraf van lange duur passend. 



De officier van justitie vordert dat verdachte wordt veroordeeld tot een gevangenisstraf van zes jaren, met aftrek van het voorarrest. De officier van justitie vindt daarnaast dat aan verdachte een contactverbod met [slachtoffer 2] en zijn kinderen, in de vorm van een 38v-maatregel, moet worden opgelegd.




8.2


Het standpunt van de verdediging

De advocaat vindt, mede gelet op zijn standpunt dat vrijspraak moet volgen voor de feiten 1 en 6, dat verdachte al te lang heeft vastgezeten voor de feiten die hij heeft gepleegd. Hij verzoekt de rechtbank verdachte schuldig te verklaren, maar geen straf op te leggen.




8.3


Het oordeel van de rechtbank

De rechtbank heeft bij het bepalen van een passende straf rekening gehouden met de ernst van de strafbare feiten, de omstandigheden waaronder verdachte die feiten heeft gepleegd en de persoonlijke omstandigheden van verdachte. De rechtbank heeft ook gekeken naar straffen die in vergelijkbare zaken worden opgelegd. 



De rechtbank legt aan verdachte de straf op die de officier van justitie heeft geëist. Hieronder legt de rechtbank uit waarom zij dat doet. 



8.3.1


De ernst van de feiten en de omstandigheden waaronder de feiten zijn gepleegd

Verdachte heeft zich gedurende meerdere jaren schuldig gemaakt aan seksueel misbruik van zijn oudste dochter en fysieke mishandeling van zijn kinderen en ex-vrouw. Daardoor en door (het getuige zijn van) de mishandeling van andere gezinsleden heeft verdachte de gezondheid van zijn kinderen ernstig benadeeld. Verdachte heeft daarmee zowel de lichamelijke als psychische integriteit van zijn kinderen en ex-partner ernstig geschonden. 



Verdachte heeft als volwassen man vergaande seksuele handelingen verricht met zijn dochter, die destijds tussen de acht en tien jaar oud was. Het slachtoffer heeft niet eerder durven vertellen over het misbruik, uit angst voor haar vader. Verdachtes handelen vormt een ernstige aantasting van de geestelijke en lichamelijke integriteit van het slachtoffer en kan, naar de ervaring leert, voor haar ernstige psychische gevolgen hebben. Deze ernstige psychische gevolgen kunnen van lange duur zijn, omdat seksueel misbruik een normale en gezonde seksuele ontwikkeling, waar ieder kind recht op heeft, doorkruist. Verdachte heeft zich van deze ernstige gevolgen voor zijn dochter geen enkele rekenschap gegeven en heeft zich kennelijk slechts laten leiden door zijn eigen seksuele verlangens. De rechtbank neemt dat verdachte erg kwalijk.



Daarnaast heeft verdachte zijn kinderen en zijn ex-partner met de hand en met verschillende voorwerpen geslagen. In een aantal gevallen waren de andere gezinsleden daar getuige van. Uit de verklaringen blijkt dat een kind soms zodanig werd geslagen, dat het daar rode plekken aan over hield. De mishandelingen van de kinderen en de ex-partner vonden in hun eigen huis plaats, terwijl een kind zich juist bij zijn ouder en in zijn woning zonder enig voorbehoud veilig zou moeten kunnen voelen. Verdachte heeft bovendien – zelfs toen hij al in de gevangenis zat – zijn ex-partner en kinderen met de dood bedreigd, waardoor hij een nog beangstigendere situatie voor zijn gezin heeft gecreëerd. De rechtbank rekent het verdachte zeer zwaar aan dat hij zijn kinderen een normale jeugd heeft ontnomen en met zijn handelen de ontwikkeling van zijn kinderen mogelijk ernstig heeft verstoord. De kans dat de kinderen de rest van hun leven last zullen blijven houden van het feit dat hun vader heeft gezorgd voor een onveilige thuissituatie is erg groot.



De rechtbank rekent het verdachte ook zwaar aan dat hij zijn ex-partner en zijn dochter vanuit de gevangenis ertoe heeft bewogen hun eerdere verklaringen in te trekken en een andere, verzonnen verklaring aan de politie te geven. Daarmee heeft verdachte laten zien dat hij enkel oog heeft voor zijn eigen belangen en niet voor de belangen van de slachtoffers, zijn gezin.



Tot slot blijkt uit het dossier dat in deze zaak het (dreigend) verlies van zedelijke familie-eer een belangrijke rol speelt. In de afgeluisterde telefoongesprekken in de gevangenis zegt verdachte zelf ook dat de familie-eer moet worden gezuiverd of hersteld. Omdat gevreesd moet worden voor de veiligheid van zowel de kinderen als [slachtoffer 2] , zijn zij ondergebracht op een veilige plek. 



Bij de feiten die verdachte heeft gepleegd past naar het oordeel van de rechtbank enkel een gevangenisstraf van lange duur. Dat neemt de rechtbank dan ook als uitgangspunt bij het bepalen van de straf.




8.3.2


De persoonlijke omstandigheden van verdachte


Strafblad

Uit het strafblad (de ‘justitiële documentatie’) van verdachte blijkt dat hij eerder door de strafrechter is veroordeeld. Omdat dat andersoortige feiten zijn dan waarvoor verdachte nu wordt veroordeeld, heeft dat geen invloed op het bepalen van de straf.




Adviezen van de psycholoog

Verdachte heeft gesprekken gevoerd met [A] , psycholoog. De psycholoog heeft een rapport over verdachte geschreven.



Uit het onderzoek van de psycholoog komt niet naar voren dat verdachte aan een stoornis lijdt. Wel vindt zij de antisociale denkbeelden en gedragingen van verdachte en zijn impulsiviteit zorgelijk. 



Door het ontbreken van een stoornis kan de psycholoog geen uitspraken doen over een mogelijk verband tussen een stoornis en de strafbare feiten. De psycholoog denkt dat verdachte wel baat zou hebben bij begeleiding bij zijn re-integratie, maar dat hoeft wat haar betreft niet in een strafrechtelijk kader. 




Advies van de reclassering

Verdachte heeft gesprekken gevoerd met [B] van [naam instelling] . [B] heeft een rapport over verdachte geschreven.



Omdat verdachte ontkent dat hij de ten laste gelegde feiten heeft gepleegd, kan de reclassering geen uitspraken doen over het risico op herhaling van strafbare feiten. De reclassering ziet geen mogelijkheden om met interventies of toezicht het risico op herhaling van strafbare feiten te beperken of het gedrag van verdachte te veranderen. De reclassering adviseert daarom om een straf op te leggen zonder bijzondere voorwaarden. 




8.3.3


Conclusie

De rechtbank komt tot de conclusie dat de straf die door de officier van justitie geëist is passend is. De ernst van de feiten rechtvaardigen, zoals genoemd, een gevangenisstraf van lange duur. In de persoonlijke omstandigheden van verdachte ziet de rechtbank geen reden om daarvan af te wijken.



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting, tot het moment dat aan de verdachte voorwaardelijke invrijheidstelling wordt verleend als bedoeld in artikel 6:2:10 van het Wetboek van Strafvordering.



De rechtbank zal daarnaast aan verdachte een contactverbod met [slachtoffer 2] en de kinderen opleggen, in de vorm van een 38v-maatregel. De rechtbank legt, gelet op de aard en ernst van de bewezenverklaarde feiten en de voortdurende bedreigende situatie waarin [slachtoffer 2] en de kinderen leven, de maatregel op voor de duur van vijf jaren. Telkens wanneer verdachte het contactverbod overtreedt, wordt hechtenis opgelegd van twee weken, met een maximum van zes maanden. De rechtbank zal bepalen dat op verzoek van de kinderen, of de gecertificeerde instelling die bij minderjarige kinderen betrokken is, kan worden afgeweken van het contactverbod. De rechtbank zal de maatregel niet dadelijk uitvoerbaar verklaren, aangezien de maatregel dan al verlopen is wanneer verdachte uit de gevangenis komt. Aangezien [slachtoffer 2] en de kinderen nu op een veilige plek zijn ondergebracht, heeft de rechtbank geen reden om aan te nemen dat op dit moment gevaar bestaat dat verdachte vanuit de gevangenis contact met hen zal opnemen. 






9BENADEELDE PARTIJ



        [slachtoffer 2] heeft een vordering tot schadevergoeding ingediend. Zij vordert een bedrag van € 3.000,- euro. Dat bedrag bestaat uit immateriële schade die zij als gevolg van de onder 3, 4 en 6 bewezenverklaarde feiten heeft opgelopen.



9.1


Het standpunt van de officier van justitie

De officier van justitie vindt dat de vordering moet worden toegewezen, vermeerderd met de wettelijke rente en met oplegging van de schadevergoedingsmaatregel.





9.2


Het standpunt van de verdediging

De advocaat vindt dat onvoldoende onderbouwd is dat de gevorderde schade een gevolg is van het handelen van verdachte. Bovendien blijkt volgens de advocaat dat de benadeelde zelf ook geweld heeft gebruikt tegen de kinderen. De advocaat vindt daarom dat het gevorderde bedrag niet redelijk is en verzoekt de rechtbank om de vordering slechts voor een lager bedrag toe te wijzen. 




9.3


Het oordeel van de rechtbank

Op grond van artikel 6:106 lid 1 sub b Burgerlijk Wetboek komt immateriële schade (onder andere) voor vergoeding in aanmerking als sprake is van een aantasting in de persoon. 



In sommige gevallen kunnen de aard en de ernst van een normschending meebrengen dat de nadelige gevolgen daarvan voor de benadeelde zo voor de hand liggen dat een aantasting in de persoon kan worden aangenomen. De rechtbank is van oordeel dat dat in dit geval zo is. Verdachte heeft met de voortdurende mishandelingen en bedreigingen van [slachtoffer 2] een zodanig beangstigende situatie gecreëerd, dat voor de hand ligt dat zij daar nadeel van heeft ondervonden en zal ondervinden. Het is bovendien algemeen bekend dat slachtoffers van huiselijk geweld nog lange tijd last kunnen hebben van de gevolgen daarvan. 




          [slachtoffer 2] heeft recht op een naar billijkheid vast te stellen schadevergoeding. De rechtbank vindt – mede gelet op bedragen die in andere zaken worden toegekend – een bedrag van € 1.500,- billijk. De rechtbank zal de vordering tot vergoeding van immateriële schade dan ook tot dat bedrag toewijzen, te vermeerderen met de gevorderde wettelijke rente vanaf 7 juli 2021 tot de dag van volledige betaling. 



Voor het overige deel van de gevorderde immateriële schade zal de rechtbank [slachtoffer 2] in haar vordering niet-ontvankelijk verklaren. [slachtoffer 2] kan de vergoeding van dat deel van de vordering aan de burgerlijke rechter verzoeken. 



Als extra waarborg voor betaling zal de rechtbank ten behoeve van [slachtoffer 2] aan verdachte de verplichting opleggen tot betaling aan de Staat van het bedrag van € 1.500,-, te vermeerderen met de gevorderde wettelijke rente vanaf 7 juli 2021 tot de dag van volledige betaling. Als door verdachte niet wordt betaald, zal deze verplichting worden aangevuld met 25 dagen gijzeling, waarbij toepassing van de gijzeling de betalingsverplichting niet opheft.



Als de overwegend in het ongelijk gestelde partij, zal de rechtbank verdachte veroordelen tot vergoeding van de door de benadeelde partij gemaakte proceskosten, tot op heden begroot op nihil. 





10TOEPASSELIJKE WETTELIJKE VOORSCHRIFTEN


De beslissing berust op de artikelen 36f, 57, 244, 248, 285, 285a 300 en 304 van het Wetboek van Strafrecht, zoals de artikelen luidden ten tijde van het bewezen verklaarde.




11BESLISSING


De rechtbank:




Bewezenverklaring


- verklaart het ten laste gelegde bewezen zoals hiervoor in rubriek 5 is vermeld;
- verklaart het meer of anders ten laste gelegde niet bewezen en spreekt verdachte daarvan vrij; 



Strafbaarheid


- verklaart het bewezen verklaarde strafbaar en kwalificeert dit zoals hiervoor in rubriek 6 is vermeld; 
- verklaart verdachte strafbaar; 



Oplegging straf en maatregel


- veroordeelt verdachte tot een gevangenisstraf van zes jaren; 
- bepaalt dat de tijd, door verdachte vóór de tenuitvoerlegging van deze uitspraak in voorarrest doorgebracht, bij de tenuitvoerlegging van de gevangenisstraf; 


legt aan verdachte op de maatregel strekkende tot beperking van de vrijheid voor de duur van vijf jaren;


beveelt dat verdachte zich onthoudt van contact met:



 [slachtoffer 2] , geboren op [1990] ;
 [slachtoffer 1] , geboren op [2011] ;
 [slachtoffer 3] , geboren op [2012] ;
 [slachtoffer 4] , geboren op [2015] ;
 [slachtoffer 5] , geboren op [2018] ;  

- beveelt dat voor het geval niet aan de maatregel wordt voldaan, de maatregel telkens wordt vervangen door twee weken hechtenis, met een maximum van zes maanden; 
- bepaalt dat van het contactverbod met [slachtoffer 1] , [slachtoffer 3] , [slachtoffer 4] en [slachtoffer 5] kan worden afgeweken op verzoek van het desbetreffende kind en/of de bij hem/haar betrokken gecertificeerde instelling en in overleg met de betrokken jeugdzorginstantie;



Benadeelde partij 




wijst de vordering van [slachtoffer 2] toe tot een bedrag van € 1.500,-; 


veroordeelt verdachte tot betaling aan [slachtoffer 2] van het toegewezen bedrag, vermeerderd met de wettelijke rente vanaf 7 juli 2021 tot de dag van volledige betaling; 


verklaart [slachtoffer 2] voor wat betreft het meer gevorderde niet-ontvankelijk in de vordering en bepaalt dat de vordering voor dat deel kan worden aangebracht bij de burgerlijke rechter; 


veroordeelt verdachte ook in de kosten door de benadeelde partij gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil; 


legt verdachte de verplichting op ten behoeve van [slachtoffer 2] aan de Staat € 1.500,- te betalen, vermeerderd met de wettelijke rente vanaf 7 juli 2021 tot de dag van volledige betaling, bij niet betaling aan te vullen met 25 dagen gijzeling;


bepaalt dat verdachte van zijn verplichting tot het vergoeden van schade is bevrijd als hij op een van de hiervoor beschreven manieren de schade aan de benadeelde dan wel aan de Staat heeft vergoed.


Dit vonnis is gewezen door mr. E.J. van Rijssen, voorzitter, mrs. I.G.C. Bij de Vaate en G. Konings, rechters, in tegenwoordigheid van mr. F. Verkuijlen, griffier, en is uitgesproken op de openbare terechtzitting van 8 maart 2022.




Bijlage: de tenlastelegging




Aan verdachte wordt ten laste gelegd dat: 


1. hij op één of meer tijdstip(pen) in of omstreeks de periode van 1 januari 2019 tot en met 22 april 2021 te Veenendaal, althans in Nederland, met zijn kind [slachtoffer 1] , geboren op [2011] , die toen de leeftijd van twaalf jaren nog niet had bereikt, een of meer handelingen heeft gepleegd, die (telkens) bestonden uit of mede bestonden uit het seksueel binnendringen van het lichaam van die [slachtoffer 1] , te weten het meermalen, althans éénmaal, brengen en/of houden van zijn, verdachtes, vinger(s) en/of penis in de vagina van die [slachtoffer 1]

en/of
hij op één of meer tijdstip(pen) in of omstreeks de periode van 1 januari 2021 tot en met 22 april 2021 te Veenendaal, althans in Nederland, met zijn kind [slachtoffer 1] , die de leeftijd van twaalf jaren maar nog niet die van zestien jaren had bereikt, buiten echt, een of meer ontuchtige handelingen heeft gepleegd, die bestonden uit of mede bestonden uit het seksueel binnendringen van het lichaam van die [slachtoffer 1] , te weten het meermalen, althans éénmaal, brengen en/of houden van zijn, verdachtes, vinger(s) en/of penis in de vagina van die [slachtoffer 1] ;

(art. 244, 245 jo 248 van het Wetboek van Strafrecht)



2. hij op één of meer tijdstip(pen) in of omstreeks de periode van 1 juni 2017 tot en met 22 april 2021 te Veenendaal, althans in Nederland, zijn kind(eren), [slachtoffer 1] geboren op [2011] en/of [slachtoffer 3] geboren op [2012] en/of [slachtoffer 4] geboren op [2015] en/of [slachtoffer 5] geboren op [2018] heeft mishandeld door:

- die [slachtoffer 1] en/of [slachtoffer 3] en/of [slachtoffer 4] en/of [slachtoffer 5] meermalen, althans éénmaal, met een snoer/kabel, althans een voorwerp, te slaan op/tegen de arm(en) en/of voet(en) en/of be(e)n(en) en/of elders op het lichaam en/of
- die [slachtoffer 1] en/of [slachtoffer 3] en/of [slachtoffer 4] en/of [slachtoffer 5] meerdere malen, althans éénmaal, in/op/tegen het gezicht, althans het hoofd en/of op/tegen het lichaam te slaan en/of stompen;

(art. 300 en 304 van het Wetboek van Strafrecht)



3. hij op één of meer tijdstip(pen) in of omstreeks de periode van 1 juni 2017 tot en met 22 april 2021 te Veenendaal, althans in Nederland, [slachtoffer 2] heeft mishandeld door haar meermalen, althans éénmaal, met een snoer/kabel/riem te slaan op/tegen het lichaam, in ieder geval door haar meermalen, althans, éénmaal te slaan op/tegen het lichaam;
(art. 300 en 304 van het Wetboek van Strafrecht)

4. hij op één of meer tijdstip(pen) in of omstreeks de periode van 1 juni 2017 tot en met 7 juli 2021 te Veenendaal, althans in Nederland, [slachtoffer 2] en/of [slachtoffer 1] geboren op [2011] en/of [slachtoffer 3] geboren op [2012] en/of [slachtoffer 4] geboren op [2015] en/of [slachtoffer 5] geboren op [2018] heeft bedreigd met enig misdrijf tegen het leven gericht en/of met zware mishandeling, door die [slachtoffer 2] en/of [slachtoffer 1] en/of [slachtoffer 3] en/of [slachtoffer 4] en/of [slachtoffer 5] (telkens) dreigend de woorden toe te voegen “ik ga jullie allemaal dood maken” en/of “ik bind je op een stoel vast, gooi olie over je heen en steekje in de brand” en/of dat hij, verdachte, haar/hem/hen dood gaat maken en/of dat hij, verdachte, gaat zorgen dat zij/hij/zij doodgemaakt zal/zullen worden, althans woorden van gelijke dreigende aard of strekking; 
(art. 285 van het Wetboek van Strafrecht)

5. hij op één of meer tijdstip(pen) in of omstreeks de periode van 1 juni 2017 tot en met 22 april 2021 te Veenendaal, althans in Nederland, en/of [slachtoffer 1] geboren op [2011] en/of [slachtoffer 3] geboren op [2012] en/of [slachtoffer 4] geboren op [2015] en/of [slachtoffer 5] geboren op [2018] heeft mishandeld door meermalen, althans éénmaal, [slachtoffer 2] , zijnde de moeder van voornoemde kinderen, en of één of meer van voornoemde kinderen, te mishandelen en/of te bedreigen en/of te kleineren terwijl één of meer van voornoemde kind(eren) hierbij aanwezig was/waren en/of deze mishandelingen en/of bedreigingen en/of kleineringen heeft/hebben waargenomen, waardoor één of meer van voornoemde kind(eren) psychisch letsel heeft/hebben bekomen en/of een hevige onlust veroorzakende lichamelijke en/of geestelijke gewaarwording bij hen is veroorzaakt en/of waardoor opzettelijk de gezondheid van één of meer van voornoemde kind(eren) werd benadeeld;

en/of
hij op één of meer tijdstip(pen) in of omstreeks de periode van 1 januari 2019 tot en met 22 april 2021 te Veenendaal, althans in Nederland, [slachtoffer 1] geboren op [2011] heeft mishandeld door haar seksueel te misbruiken, althans door, buiten echt, ontuchtige handelingen met haar te plegen (welk handelingen mede bestond uit het binnendringen van haar lichaam), waardoor zij psychisch letsel heeft bekomen en/of een hevige onlust veroorzakende lichamelijke en/of geestelijke gewaarwording bij haar is veroorzaakt en/of waardoor opzettelijk haar gezondheid werd benadeeld;

(art 300 (lid 4) van het Wetboek van Strafrecht)



6. hij op één of meer tijdstip(pen) in of omstreeks de periode van 22 april 2021 tot en met 7 juli 2021 te Lelystad, in elk geval in Nederland, mondeling zich jegens [slachtoffer 2] en/of een of meer anderen heeft geuit met het kennelijke doel om dier/diens/hun vrijheid om naar waarheid of geweten ten overstaan van een rechter of ambtenaar een verklaring af te leggen, te beïnvloeden, terwijl hij weet of ernstige reden heeft te vermoeden dat die verklaring zal worden afgelegd, immers heeft hij, verdachte, altoen en aldaar meermalen, althans eenmaal, die [slachtoffer 2] en/of die een of meer anderen gezegd dat de - voor hem, verdachte, belastende - verklaring(en) (zoals die bij de politie was/waren afgelegd) moest(en) worden aangepast, althans dat de strekking daarvan moest worden veranderd/gewijzigd, en/of dat er (een) nieuwe (andersluidende) verklaring(en) moest worden afgelegd en/of dat die verklaring(en) (voordat deze werd(en) afgelegd) op schrift moest(en) worden gesteld en/of uit het hoofd moet(en) worden geleerd;
(art 285a van het Wetboek van Strafrecht)


 Wanneer hierna wordt verwezen naar paginanummers betreft dit pagina’s van op ambtseed of ambtsbelofte opgemaakte processen-verbaal. Deze processen-verbaal zijn als bijlagen opgenomen bij het in de wettelijke vorm opgemaakte proces-verbaal van 30 augustus 2021, genummerd 2021210713004157, in het onderzoek met de naam [.] , opgemaakt door politie Midden-Nederland, doorgenummerd 1 tot en met 535. Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde opsporingsambtenaren.


 Proces-verbaal omstandigheden studioverhoor, p. 76.


 Proces-verbaal van bevindingen, p. 78.


 Proces-verbaal van bevindingen, p. 79.


 Proces-verbaal van bevindingen, p. 80.


 Proces-verbaal van bevindingen, p. 82.


 Proces-verbaal van bevindingen, p. 79.


 Proces-verbaal van bevindingen, p. 83.


 Proces-verbaal van bevindingen, p. 150-151.


 Bijlage bij proces-verbaal van bevindingen, p. 168.


 Bijlage bij proces-verbaal van bevindingen, p. 172.


 Bijlage bij proces-verbaal van bevindingen, p. 181.


 Bijlage bij proces-verbaal van bevindingen, p. 184.


 Proces-verbaal van verhoor getuige bij de rechter-commissaris, p. 8-9.


 HR 13 juli 2010, ECLI:NL:HR:2010:BM2452, HR 6 maart 2012, ECLI:NL:HR:2012:BS7910, HR 10 juni 2014, ECLI:NL:HR:2014:1354, HR 15 mei 2018, ECLI:NL:HR:2018:717, HR 10 juli 2018, ECLI:NL:HR:2018:1117.


 Proces-verbaal van bevindingen, p. 40.


 Proces-verbaal omstandigheden studioverhoor, p. 76.


 Proces-verbaal van bevindingen, p. 84.


 Proces-verbaal van bevindingen, p. 150-151.


 Bijlage bij proces-verbaal van bevindingen, p. 179.


 Bijlage bij proces-verbaal van bevindingen, p. 216.


 Proces-verbaal omstandigheden studioverhoor, p. 76.


 Proces-verbaal van bevindingen, p. 84-86.


 Proces-verbaal omstandigheden studioverhoor, p. 120.


 Proces-verbaal van bevindingen, p. 122-123.


 Proces-verbaal omstandigheden studioverhoor, p. 116.


 Proces-verbaal van bevindingen, p. 118-119.


 Proces-verbaal van verhoor getuige bij de rechter-commissaris, p. 6-7


 Proces-verbaal van het onderzoek ter terechtzitting.


Van Vianen e.a. (2010), De inzet van het strafrecht bij kindermishandeling, WODC.


  Kamervragen (Aanhangsel 2019-2020), nr. 3944. https://zoek.officielebekendmakingen.nl/ah-tk-20192020-3944.html.


 Proces-verbaal van bevindingen, p. 150-151.


 Bijlage bij proces-verbaal van bevindingen, p. 163.


 Bijlage bij proces-verbaal van bevindingen, p. 191.


 Bijlage bij proces-verbaal van bevindingen, p. 238.


 Bijlage bij proces-verbaal van bevindingen, p. 242.


 Bijlage bij proces-verbaal van bevindingen, p. 242.


 Proces-verbaal van verhoor getuige bij de rechter-commissaris, p. 65.

",Rechtbank Midden-Nederland,2022-03-08,2022-03-08,16.111319.21 (P),Uitspraak,,,Strafrecht; Materieel strafrecht,Eerste aanleg - meervoudig,"
Een man heeft zich gedurende meerdere jaren schuldig gemaakt aan seksueel misbruik van zijn oudste dochter en fysieke mishandeling van zijn kinderen en ex-vrouw. Daardoor en door (het getuige zijn van) de mishandeling van andere gezinsleden heeft verdachte de gezondheid van zijn kinderen ernstig benadeeld. De verdachte heeft daarmee zowel de lichamelijke als psychische integriteit van zijn kinderen en ex-partner ernstig geschonden. De verdachte wordt veroordeeld tot een gevangenisstraf van zes jaren. Aan de verdachte wordt ook een contactverbod met zijn ex-partner en zijn kinderen opgelegd. Aan de ex-partner wordt een schadevergoeding toegekend
","

Rechtspraak.nl

",Een man heeft zich gedurende meerdere jaren schuldig gemaakt aan seksueel misbruik van zijn oudste dochter en fysieke mishandeling van zijn kinderen en ex-vrouw. Daardoor en door (het getuige zijn van) de mishandeling van andere gezinsleden heeft verdachte de gezondheid van zijn kinderen ernstig benadeeld. De verdachte heeft daarmee zowel de lichamelijke als psychische integriteit van zijn kind...
996,ECLI:NL:RBDHA:2022:1844,"

RECHTBANK DEN HAAG


Zittingsplaats Middelburg



Bestuursrecht



zaaknummer: NL21.19965


uitspraak van de enkelvoudige kamer in de zaak tussen

      [naam], eiseres

v-nummer: [nummer]
(gemachtigde: mr. A. Simicevic),



en


de staatssecretaris van Justitie en Veiligheid, verweerder
(gemachtigde: mr. P.M.W. Jans).




Procesverloop Bij besluit van 16 december 2021 (het bestreden besluit) heeft verweerder de aanvraag van eiseres om verlening van een verblijfsvergunning asiel voor bepaalde tijd afgewezen als kennelijk ongegrond.


Eiseres heeft tegen het bestreden besluit beroep ingesteld. 

De rechtbank heeft het beroep, samen met de zaak NL21.19966, op 3 februari 2022 in Breda op zitting behandeld.Eiseres en haar gemachtigde zijn, met bericht vooraf, niet verschenen. Verweerder heeft zich laten vertegenwoordigen door zijn gemachtigde.




Overwegingen



Inleiding



1. Eiseres is geboren op [geboortedatum] en heeft de Nigeriaanse nationaliteit.

2. Op 8 september 2021 heeft eiseres in Nederland een asielaanvraag ingediend. Eiseres heeft hieraan ten grondslag gelegd dat zij problemen ondervond in Nigeria omdat zij daar meedeed aan End-Sars protesten en hierbij een leidende rol had. 
De gemachtigde van eiseres heeft gewezen op indicaties voor mensenhandel. Eiseres is vervolgens op 1 oktober 2021 gezien door het zogeheten sluisteam van de Koninklijke Marechaussee. 

3. Verweerder heeft de asielaanvraag bij besluit van 3 oktober 2021 afgewezen als kennelijk ongegrond. Verweerder vindt het asielrelaas ongeloofwaardig. Verweerder stelt zich bovendien op het standpunt dat er tijdens het gesprek met het sluisteam geen indicatoren naar voren zijn gekomen die wijzen op mensenhandel. Om die reden heeft verweerder aan eiseres geen bedenktijd gegeven voor het doen van aangifte van mensenhandel. 

4. De rechtbank heeft in de uitspraak van 11 november 2021 het door eiseres tegen het besluit van 3 oktober 2021 ingestelde beroep gegrond verklaard en dit besluit vernietigd. De rechtbank overweegt dat verweerder zich niet ten onrechte op het standpunt heeft gesteld dat het asielrelaas van eiseres niet geloofwaardig is. Ook overweegt de rechtbank dat er de geringste aanwijzingen zijn voor mensenhandel en dat verweerder niet deugdelijk heeft gemotiveerd waarom aan eiseres geen bedenktijd voor het doen van aangifte van mensenhandel hoefde te worden gegeven. Verweerder heeft geen advies van het sluisteam en geen verslag van het gesprek tussen eiseres en dit team overgelegd. De korte weergave van het gehouden gesprek in het bestreden besluit vindt de rechtbank onvoldoende om de aanwijzingen voor mensenhandel te weerleggen. 

5. Verweerder heeft de aanvraag van eiseres bij het bestreden besluit opnieuw afgewezen als kennelijk ongegrond. Daarnaast heeft verweerder besloten om eiseres niet ambtshalve een verblijfsvergunning regulier voor bepaalde tijd te verlenen op de grond dat zij slachtoffer of slachtoffer-aangever is van mensenhandel. Eiseres is een vertrektermijn onthouden en er is een inreisverbod opgelegd.
Verweerder stelt zich op het standpunt dat aan eiseres geen bedenktijd hoefde te worden gegeven. Eiseres had rechtmatig verblijf omdat zij in afwachting was van een beslissing op haar asielaanvraag. De bedenktijd wordt alleen gegeven aan vreemdelingen die niet rechtmatig in Nederland verblijven. 



Beroepsgronden



6. Volgens eiseres had haar, ondanks dat zij rechtmatig verblijf had, een bedenktijd moeten worden gegeven om zich te beraden of zij aangifte van mensenhandel wil doen. Het bestreden besluit is daarom in strijd met Werkinstructie 2021/16 en met de Verblijfsregeling Mensenhandel. Verweerder had bovendien overeenkomstig de uitspraak van de rechtbank het advies van het sluisteam en het verslag van het gesprek met het sluisteam moeten overleggen. Daarnaast heeft eiseres een nadere onderbouwing gegeven van de door haar gestelde problemen vanwege haar betrokkenheid bij de End-Sars protesten. Ze stelt nu in het bezit te zijn van een originele uitgave van het eerder in kopie overgelegde “The Hippo Magazine”. Hieruit blijkt dat zij op een “most-wanted” lijst van de Nigeriaanse regering staat. 



(On)geloofwaardigheid asielrelaas



7. De rechtbank stelt vast dat er geen hoger beroep is ingesteld tegen de uitspraak van deze rechtbank van 11 november 2021. Daarmee staat in rechte vast dat verweerder zich niet ten onrechte op het standpunt heeft gesteld dat het asielrelaas van eiseres niet geloofwaardig is. Dat betekent dat de rechtbank de door eiseres in deze procedure aangevoerde beroepsgronden, voor zover die zich richten op de geloofwaardigheid van de door haar gestelde problemen vanwege haar betrokkenheid bij de End-Sars protesten, inclusief het door haar in dat kader overgelegde document, niet kan beoordelen. Het staat eiseres vrij om met verwijzing naar dat document, een opvolgende asielaanvraag in te dienen. 



Bedenktijd om aangifte van mensenhandel te doen



8. Op grond van artikel 6, eerste lid, van Richtlijn 2004/81/EG zorgen de lidstaten

ervoor dat mogelijke slachtoffers van mensenhandel een bedenktijd krijgen waarin zij
kunnen beslissen of zij aangifte willen doen van mensenhandel. 
In het tweede lid van dit artikel is, voor zover hier van belang, vastgelegd dat tijdens de periode van de bedenktijd het vertrek van het vermoedelijke slachtoffer van mensenhandel uit Nederland wordt opgeschort. 


9. Richtlijn 2004/81/EG is geïmplementeerd in de Nederlandse regelgeving. Paragraaf B8/3.1 van de Vreemdelingencirculaire 2000 (Vc) vermeldt dat de politie reeds bij de geringste aanwijzing dat sprake is van mensenhandel, aan het vermoedelijke slachtoffer bedenktijd aanbiedt. Ook vermeldt deze paragraaf dat de bedenktijd uitsluitend open staat voor vreemdelingen die niet rechtmatig in Nederland verblijven. 

10. De rechtbank ziet zich gesteld voor de vraag of verweerder aan eiseres bedenktijd had moeten geven voor het doen van aangifte van mensenhandel. 
Niet in geschil is dat eiseres gedurende haar asielprocedure rechtmatig in Nederland verbleef. De bedenktijd die geboden kan worden, leidt tot uitstel van vertrek en dat is niet nodig bij vreemdelingen die in Nederland rechtmatig verblijf hebben. Gelet hierop en gelet op paragraaf B8/3.1 van de Vc waarin staat vermeld dat de bedenktijd alleen openstaat voor vreemdelingen die niet rechtmatig in Nederland verblijven, heeft verweerder in overeenstemming met de richtlijn en het beleid gehandeld door eiseres geen bedenktijd aan te bieden. Het beroep van eiseres op de Werkinstructie 2021/16 en de Verblijfsregeling Mensenhandel slaagt evenmin. Ook hierin staat namelijk vermeld dat de bedenktijd wordt aangeboden aan mogelijke slachtoffers van mensenhandel die niet rechtmatig in Nederland verblijven. Verweerder heeft in het bestreden besluit bovendien voldoende gemotiveerd waarom aan eiseres geen bedenktijd hoefde te worden gegeven. Verweerder hoefde het verslag van het gesprek van het sluisteam dan ook niet over te leggen. Dit betekent dat verweerder aan eiseres geen bedenktijd had moeten geven voor het doen van aangifte van mensenhandel. 



Slotsom 



11. De asielaanvraag is terecht afgewezen als kennelijk ongegrond. Verweerder heeft terecht geen bedenktijd geboden.

12. Het beroep is ongegrond. Voor een proceskostenveroordeling bestaat geen aanleiding.





Beslissing

De rechtbank verklaart het beroep ongegrond.



Deze uitspraak is gedaan door mr. S.E. van de Merbel, rechter, in aanwezigheid van mr. N.F. Kreeftmeijer, griffier en openbaar gemaakt door middel van geanonimiseerde publicatie op www.rechtspraak.nl.



De uitspraak is bekendgemaakt op:





Rechtsmiddel

Tegen deze uitspraak kan hoger beroep worden ingesteld bij de Afdeling bestuursrechtspraak van de Raad van State binnen één week na de dag van bekendmaking. 



 Rechtbank Den Haag, zittingsplaats Haarlem, uitspraak met nummer ECLI:NL:RBDHA:2021:14729.


 Op grond van artikel 30b, eerste lid, aanhef en onder d en e, van de Vreemdelingenwet 2000 (Vw).


 Richtlijn 2004/81/EG betreffende de verblijfstitel die in ruil voor samenwerking met de bevoegde autoriteiten wordt afgegeven aan onderdanen van derde landen die het slachtoffer zijn van mensenhandel of hulp hebben gekregen bij illegale immigratie.


 Op grond van artikel 8, aanhef en onder f, van de Vw.

",Rechtbank Den Haag,2022-03-02,2022-03-08,NL21.19965,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
afgewezen asielaanvraag, magazine, mensenhandel, bedenktermijn.
","

Rechtspraak.nl

","afgewezen asielaanvraag, magazine, mensenhandel, bedenktermijn."
997,ECLI:NL:RBDHA:2022:1845,"


RECHTBANK DEN HAAG


Zittingsplaats Middelburg Bestuursrecht zaaknummer: NL22.2349

uitspraak van de enkelvoudige kamer in de zaak tussen




      [Naam], eiser

V-nummer: [Nummer]
(gemachtigde: mr. A. Kortrijk), en

de staatssecretaris van Justitie en Veiligheid, verweerder.





Procesverloop


Bij besluit van 8 februari 2022 (het bestreden besluit) heeft verweerder aan eiser de maatregel van bewaring op grond van artikel 59b, eerste lid, aanhef en onder a en b, van de Vw opgelegd.1



Eiser heeft tegen het bestreden besluit beroep ingesteld. Dit beroep moet tevens worden aangemerkt als een verzoek om toekenning van schadevergoeding.



De rechtbank heeft bepaald dat een onderzoek ter zitting achterwege blijft. Het onderzoek is vervolgens op 23 februari 2022 gesloten.




Overwegingen

1. Eiser stelt te zijn geboren op [Geboortedatum] en de Nigeriaanse nationaliteit te bezitten.

2. In de maatregel van bewaring heeft verweerder overwogen dat de bewaring noodzakelijk is met het oog op de vaststelling van de identiteit of nationaliteit van eiser en met het oog op het verkrijgen van gegevens die noodzakelijk zijn voor beoordeling van een asielaanvraag.

3. Eiser voert aan dat het zijn identiteit en nationaliteit geloofwaardig zijn geacht in de asielprocedure en dat het verkrijgen van informatie voor een opvolgende asielaanvraag ook mogelijk is vanuit een AZC.2 Het is dan ook opvallend dat de maatregel van bewaring rust op grond van artikel 59, eerste lid, aanhef en onder a en b, van de Vw.

4. In het bestreden besluit is voldoende gemotiveerd waarom de bewaring noodzakelijk is met het oog op vaststelling van eisers identiteit en nationaliteit. In het





1. Vreemdelingenwet 2000.
2 Asielzoekerscentrum.








bestreden besluit is namelijk vermeld dat eiser niet in staat was om enig document ter staving van zijn gestelde identiteit en nationaliteit over te leggen. Daarom is de identiteit of de nationaliteit van eiser met onvoldoende zekerheid bekend. Om die reden kan worden vastgesteld dat de bewaring noodzakelijk is met het oog op vaststelling van de identiteit en nationaliteit. Deze motivering is naar het oordeel van de rechtbank voldoende draagkrachtig en toegespitst op eisers situatie. Dat eisers verklaringen over zijn identiteit en nationaliteit geloofwaardig zijn geacht, betekent immers nog niet dat zijn identiteit en nationaliteit zijn vastgesteld.


5. Verweerder heeft in het bestreden besluit, onder verwijzing naar artikel 5.1b, derde en vierde lid, van het Vb3, als zware gronden vermeld dat eiser:

3a. Nederland niet op de voorgeschreven wijze is binnengekomen, dan wel een poging daartoe heeft gedaan;
3b. zich in strijd met de Vreemdelingenwetgeving gedurende enige tijd aan het toezicht op vreemdelingen heeft onttrokken;
3c. eerder een visum, besluit, kennisgeving of aanzegging heeft ontvangen waaruit de plicht
Nederland te verlaten blijkt en hij daaraan niet uit eigen beweging binnen de daarin besloten of gestelde termijn gevolg heeft gegeven;
3d. niet dan wel niet voldoende meewerkt aan het vaststellen van zijn identiteit en nationaliteit;
3i. te kennen heeft gegeven dat hij geen gevolg zal geven aan zijn verplichting tot terugkeer; en als lichte gronden vermeld dat eiser:
4a. zich niet aan een of meer andere voor hem geldende verplichtingen van hoofdstuk 4 van
het Vb heeft gehouden;
4c. geen vaste woon- of verblijfplaats heeft;
4d. niet beschikt over voldoende middelen van bestaan.


6. Eiser betwist de zware gronden 3a, 3b, 3c en 3d. Over zware grond 3a stelt eiser dat hij niet beschikte over een visum of ander reisdocument, omdat hij als asielzoeker in Nederland is aangekomen. Verder stelt eiser over zware grond 3b dat hij na afloop van zijn asielprocedure depressief en angstig raakte, waardoor hij meende dat hij het AZC moest verlaten. Daarnaast stelt eiser over zware grond 3c dat het logisch is dat hij niet is teruggekeerd. Zijn asielrelaas is geloofwaardig geacht en het is dan ook niet zo vreemd dat hij niet terug wil naar deze plek. Tot slot heeft eiser in de voorgaande asielprocedure wel degelijk zo goed mogelijk meegewerkt aan het vaststellen van zijn identiteit en nationaliteit, waardoor zware grond 3d ook niet ten grondslag kon worden gelegd aan de maatregel van bewaring.

7. Wat eiser heeft aangevoerd geeft geen aanleiding de gronden van de maatregel van bewaring onvoldoende te achten. De rechtbank stelt vast dat eiser de lichte gronden en de feitelijke juistheid van de zware gronden 3a, 3b en 3c niet heeft betwist. Gelet op de uitspraak van de Afdeling4 van 25 maart 2020 kan verweerder volstaan met de toelichting dat deze gronden zich feitelijk voordoen en is een nadere motivering niet vereist.5 Deze gronden kunnen de maatregel al dragen. Daarmee behoeft de beroepsgrond van eiser voor het overige geen bespreking.






3 Vreemdelingenbesluit 2000.
4 Afdeling bestuursrechtspraak van de Raad van State.
5 ECLI:NL:RVS:2020:829.


8. Eiser voorziet dat hij zes weken in bewaring zal zitten, alvorens verweerder tot de conclusie komt dat hij niet tijdig op eisers asielaanvraag kan beslissen. Daarna zal eiser alsnog in een AZC worden geplaatst. In zoverre eiser hiermee aanvoert dat verweerder onvoldoende voortvarend handelt, oordeelt de rechtbank als volgt.

9. Bij een maatregel van bewaring op grond van artikel 59b van de Vw is verweerder niet gehouden voortvarend handelingen ter voorbereiding van de uitzetting te verrichten.6 Wel is verweerder gehouden om vanaf eisers inbewaringstelling voldoende voortvarendheid te betrachten bij de afwikkeling van zijn (opvolgende) asielaanvraag. Daarbij moet de in artikel 59b, tweede lid, van de Vw genoemde termijn worden gezien als maximale termijn waarbinnen verweerder voldoende voortvarend moet handelen om ervoor te zorgen dat eiser voor een zo kort mogelijke termijn in bewaring wordt gehouden.7 Eiser heeft tegelijk met zijn inbewaringstelling een (opvolgende) asielaanvraag ingediend. De hiervoor genoemde termijn loopt daarom nog. De rechtbank ziet dan ook vooralsnog geen grond voor het oordeel dat verweerder onvoldoende voortvarend heeft gehandeld. Deze beroepsgrond slaagt niet.

10. Eiser voert aan dat verweerder had moeten volstaan met een lichter middel, omdat de door hem ingediende opvolgende asielaanvraag ook kan worden behandeld vanuit een AZC.

11. De rechtbank is van oordeel dat verweerder zich, gelet op wat hierboven is geoordeeld over de gronden die aan de maatregel ten grondslag zijn gelegd, op het standpunt heeft kunnen stellen dat in dit geval geen andere afdoende, maar minder dwingende maatregel dan de inbewaringstelling doeltreffend kon worden toegepast. Eiser heeft deze motivering niet inhoudelijk betwist. Eiser heeft evenmin omstandigheden aangevoerd op grond waarvan de bewaring onevenredig bezwarend moet worden geacht. Deze beroepsgrond slaagt daarom ook niet.

12. Het beroep is ongegrond. Daarom wordt ook het verzoek om schadevergoeding afgewezen. Voor een proceskostenveroordeling bestaat geen aanleiding.




Beslissing


De rechtbank:



verklaart het beroep ongegrond;


wijst het verzoek om schadevergoeding af.





Deze uitspraak is gedaan door mr. E.J. Govaers, rechter, in aanwezigheid van mr. N.H. de Zeeuw, griffier en openbaar gemaakt door middel van geanonimiseerde publicatie op www.rechtspraak.nl.










6 Zie de uitspraak van de Afdeling van 8 juni 2016, ECLI:NL:RVS:2016:1553.
7 Zie de uitspraak van de Afdeling van 2 juni 2021, ECLI:NL:RVS:2021:1157.




De uitspraak is bekendgemaakt op:
























Documentcode: DSR19478486

















Rechtsmiddel
Tegen deze uitspraak kan hoger beroep worden ingesteld bij de Afdeling Bestuursrechtspraak van de Raad van State binnen één week na de dag van bekendmaking.

",Rechtbank Den Haag,2022-03-02,2022-03-08,NL22.2349,Uitspraak,,,Bestuursrecht; Vreemdelingenrecht,Eerste aanleg - enkelvoudig,"
De trefwoorden van bijgevoegde uitspraak: Bewaring. 59b Vw. Identiteit en nationaliteit met onvoldoende zekerheid bekend. Feitelijke juistheid gronden niet betwist. Voortvarend handelen. Lichter middel. Beroep ongegrond.
","

Rechtspraak.nl

",De trefwoorden van bijgevoegde uitspraak: Bewaring. 59b Vw. Identiteit en nationaliteit met onvoldoende zekerheid bekend. Feitelijke juistheid gronden niet betwist. Voortvarend handelen. Lichter middel. Beroep ongegrond.
998,ECLI:NL:RBGEL:2022:1227,"




RECHTBANK GELDERLAND




Team strafrecht



Zittingsplaats Arnhem



Parketnummer: 05/281861-21
Datum uitspraak	: 8 maart 2022



Tegenspraak




vonnis van de meervoudige kamer




in de zaak van




de officier van justitie




tegen





          [verdachte]
        ,
geboren op [geboortedag 1] 1996 in [geboorteplaats] , 
wonende aan de [adres 1] . 



Raadsman: mr. J.P.A. van Schaik, advocaat in Veenendaal.




Dit vonnis is gewezen naar aanleiding van het onderzoek op de openbare terechtzitting van 22 februari 2022.
























1De inhoud van de tenlastelegging


Aan verdachte is ten laste gelegd dat:



hij in of omstreeks de periode van 26 augustus 2020 tot en met 11 december 2020 in Zetten,  gemeente Overbetuwe, ontucht heeft gepleegd met de aan zijn zorg, opleiding en/of waakzaamheid toevertrouwde minderjarige [slachtoffer] , geboren op [geboortedag 2] 2004, door met haar te (tong)zoenen en/of haar billen te betasten;




2.	Overwegingen ten aanzien van het bewijs






De feiten

Op grond van de bewijsmiddelen wordt het volgende, dat verder ook niet ter discussie staat, vastgesteld. [slachtoffer] (ook [slachtoffer] genoemd) verbleef in de periode van 26 augustus 2020 tot en met 11 december 2020 bij ‘ [naam 1] ’ (voorheen de Otto G. Heldringstichting) in Zetten, Gemeente Overbetuwe. Verdachte was in die periode werkzaam als jeugdzorgwerker bij [naam 1] . [aangever] was operationeel manager bij [naam 1] en heeft namens [naam 1] en namens het slachtoffer [slachtoffer] aangifte gedaan.




Het standpunt van de officier van justitie 

De officier van justitie heeft gesteld dat wettig en overtuigend bewezen kan worden dat verdachte zich schuldig heeft gemaakt aan het ten laste gelegde feit. 




Het standpunt van de verdediging

De raadsman heeft vrijspraak bepleit, nu voor het tenlastegelegde onvoldoende wettig en overtuigend bewijs in het dossier aanwezig is. Daartoe heeft de raadsman aangevoerd dat [slachtoffer] geen aangifte heeft gedaan. Getuige [getuige 1] , die de zoen zegt te hebben gezien, heeft mogelijk de situatie volledig verkeerd geïnterpreteerd. 




Beoordeling door de rechtbank 

Aangever [aangever] heeft namens [slachtoffer] het volgende verklaard. [slachtoffer] mailde op donderdag 21 januari 2021 naar mevrouw [getuige 2] . Mevrouw [getuige 2] zat in het management van de school waarvan [slachtoffer] leerling was. In die e-mail gaf [slachtoffer] aan dat [verdachte] als begeleider op de afdeling [naam 2] werkte waar zij drie maanden had verbleven. In de e-mail van [slachtoffer] stond (onder meer) dat [verdachte] aan haar kont had gezeten en dat hij haar heeft gezoend. De email is als bijlage bij de aangifte gevoegd. Daarin schrijft [slachtoffer] : “Hij zat op een gegeven moment aan mijn kont. […] We hebben gezoend in het ATC. Een jongere kan dat bevestigen, want hij had ons toen gezien.”.



Getuige [getuige 1] heeft het volgende verklaard. Hij zat op de [naam 2] , waar [slachtoffer] ook zat. Er is daar een ontspanningsruimte: het ATC. Toen hij naar de wc ging, hoorde hij zoengeluiden. Hij draaide zich om en zag dat [verdachte] aan de billen van [slachtoffer] zat en dat zij aan het tongzoenen waren. [verdachte] en [slachtoffer] stonden in het gangetje bij de wc bij het ATC. Hij zag ze vanaf de trap, aldus [getuige 1] .



De rechtbank ziet geen aanleiding om aan de waarneming van [getuige 1] te twijfelen. [slachtoffer] en [getuige 1] geven beiden aan dat het zoenen in het ATC is gebeurd. Daarbij heeft [getuige 1] zowel gehoord als gezien dat verdachte en [slachtoffer] met elkaar zoenden en geeft hij exact aan waar hij zich bevond toen dit gebeurde. [getuige 1] heeft naar eigen zeggen eerst aan zijn moeder gevraagd of hij het zou vertellen, waarop zijn moeder antwoordde dat hij zelf ook een zusje had en het zeker moest vertellen. Ook [slachtoffer] heeft in haar email verklaard dat een jongere haar en verdachte heeft gezien op het moment dat zij aan het zoenen waren. Gelet hierop acht de rechtbank de verklaring van [getuige 1] betrouwbaar en geloofwaardig en bruikbaar als bewijsmiddel. 



Op grond van het vorenstaande stelt de rechtbank vast dat verdachte in de periode van 26 augustus 2020 tot en met 11 december 2020 te Zetten met de toen minderjarige [slachtoffer] heeft getongzoend en haar billen heeft betast. 
Aan de overtuiging van de rechtbank dat verdachte de bovengenoemde handelingen heeft gepleegd, draagt het volgende bij. In het dossier bevinden zich appgesprekken tussen verdachte en [slachtoffer] waaruit kan worden afgeleid dat er meerdere ontmoetingen tussen hen hebben plaatsgevonden. De rechtbank leidt uit die gesprekken verder af dat verdachte op enig moment zelfs onderweg was naar een locatie met de aanduiding [adres 2] . Uit het dossier blijkt dat het adres van [slachtoffer] [adres 2] in Tiel was. Het voorgaande maakt de verklaring van verdachte dat hij nooit bij [slachtoffer] thuis is geweest, dat hij gedurende haar verblijf in de instelling geen bijzondere aandacht aan haar heeft besteed en nooit met haar samen is geweest zonder dat daarbij anderen aanwezig waren, naar het oordeel van de rechtbank ongeloofwaardig. Het verhaal zoals [slachtoffer] dat in haar e-mail aan mevrouw [getuige 2] vertelt, wordt door de appgesprekken juist bevestigd.



Naar het oordeel van de rechtbank zijn de door verdachte verrichte seksuele handelingen zonder meer in strijd met de sociaal-ethische norm en daarmee ontuchtig van aard, alleen al vanwege het leeftijdsverschil van ruim acht jaar tussen verdachte en de toen minderjarige [slachtoffer] .  Verder werkte verdachte als jeugdzorgwerker bij [naam 1] , de gesloten instelling waar [slachtoffer] verbleef. Gelet op die functie van verdachte en de kwetsbaarheid en problematiek van [slachtoffer] was sprake van een mate van afhankelijkheid van [slachtoffer] ten opzichte van verdachte en kon hij daaraan een zeker overwicht tegenover haar ontlenen. Aldus was [slachtoffer] aan de zorg en waakzaamheid van verdachte toevertrouwd. 
Gelet op het voorgaande acht de rechtbank dan ook wettig en overtuigend bewezen dat verdachte ontucht heeft gepleegd met de aan zijn zorg en waakzaamheid toevertrouwde [slachtoffer] in de ten laste gelegde periode.





3De bewezenverklaring


Naar het oordeel van de rechtbank is wettig en overtuigend bewezen dat verdachte het tenlastegelegde feit heeft begaan, te weten dat: 



hij in of omstreeks de periode van 26 augustus 2020 tot en met 11 december 2020 in Zetten,  gemeente Overbetuwe, ontucht heeft gepleegd met de aan zijn zorg, opleiding en/of waakzaamheid toevertrouwde minderjarige [slachtoffer] , geboren op [geboortedag 2] 2004, door met haar te (tong)zoenen en/of haar billen te betasten;



Voor zover er in de tenlastelegging kennelijke taal- en/of schrijffouten voorkomen, zijn die fouten verbeterd in de bewezenverklaring. Verdachte is daardoor niet in de verdediging geschaad.



Wat meer of anders is ten laste gelegd dan hiervoor bewezen is verklaard, is niet bewezen. 
Verdachte zal daarvan worden vrijgesproken.





4De kwalificatie van het bewezenverklaarde


Het bewezenverklaarde levert op:




ontucht plegen met een aan zijn zorg en waakzaamheid toevertrouwde minderjarige. 






5De strafbaarheid van het feit


Het feit is strafbaar.





6De strafbaarheid van de verdachte


Verdachte is strafbaar, nu geen omstandigheid is gebleken of aannemelijk is geworden die de strafbaarheid van verdachte uitsluit.





7De overwegingen ten aanzien van straf en/of maatregel



Het standpunt van de officier van justitie

De officier van justitie heeft gevorderd dat verdachte zal worden veroordeeld tot een taakstraf voor de duur van 120 uren en een voorwaardelijke gevangenisstraf voor de duur van 5 maanden met een proeftijd van 3 jaren. Aan de voorwaardelijke gevangenisstraf zouden de bijzondere voorwaarden moeten worden gekoppeld zoals geadviseerd door de reclassering. 




Het standpunt van de verdediging

De raadsman heeft – indien de rechtbank het tenlastegelegde feit bewezen acht – bepleit aan verdachte een taakstraf op te leggen met aftrek van de tijd die verdachte in verzekering heeft doorgebracht, dan wel om een gevangenisstraf op te leggen die gelijk is aan de duur van het voorarrest.  




De beoordeling door de rechtbank

De rechtbank heeft bij de bepaling van de op te leggen straf rekening gehouden met de aard en de ernst van hetgeen bewezen is verklaard en de omstandigheden waaronder dit is begaan. De rechtbank heeft verder rekening gehouden met de persoon en de omstandigheden van verdachte, waaronder:

- het uittreksel justitiële documentatie, gedateerd 14 januari 2022;
- het reclasseringsadvies van Reclassering Nederland, gedateerd 9 februari 2022.



Ernst van het feit

Verdachte heeft zich schuldig gemaakt aan het plegen van ontucht met een minderjarige, terwijl hij werkzaam was als begeleider in de gesloten instelling waar zij verbleef. Er was sprake van appcontact buiten werktijd, waardoor het slachtoffer de indruk kreeg dat er meer dan een vriendschappelijke band tussen hen ontstond. Dit vermoeden bleek juist te zijn en verdachte en het slachtoffer hebben gezoend in het activiteitencentrum van de instelling. Ook heeft verdachte daarbij aan haar billen gezeten. Het slachtoffer was in de periode dat dit gebeurde aan de zorg van verdachte toevertrouwd, wat een grote verantwoordelijkheid met zich meebrengt. Niet alleen ten opzichte van het slachtoffer, maar ook ten opzichte van haar familie en de samenleving. Men moet er in het algemeen op kunnen vertrouwen dat kwetsbare minderjarigen in goede handen zijn bij de hulpverleners aan wie de zorg voor hen wordt toevertrouwd. Verdachte heeft dit vertrouwen door zijn handelen ernstig geschaad. De rechtbank neemt dit verdachte kwalijk. 



Verder weegt de rechtbank mee dat verdachte zowel bij de politie als ter terechtzitting van 22 februari 2022 slechts beperkt openheid van zaken heeft gegeven en dat hij zich  - zo is de rechtbank van oordeel - berekenend heeft opgesteld. Door zich op deze manier op te stellen, heeft verdachte er op geen enkele manier blijk van gegeven dat hij verantwoordelijkheid neemt voor zijn daden of heeft nagedacht over de gevolgen daarvan voor het slachtoffer. 




Persoon van verdachte

Ten aanzien van de persoon van de verdachte heeft de rechtbank acht geslagen op het strafblad van verdachte van 14 januari 2022. Daaruit blijkt dat verdachte niet eerder in aanraking is gekomen met politie en justitie.



De rechtbank heeft ook kennisgenomen van het reclasseringsadvies van 9 februari 2022. Hieruit volgt dat verdachte slechts beperkt kan inschatten wat de eventuele gevolgen van zijn amicale handelen kunnen zijn in situaties waarin hij omgaat met (kwetsbare) anderen. Om die reden vindt de reclassering het van belang dat verdachte ambulant wordt behandeld. Tijdens een interventie bij de forensische polikliniek De Waag (of een soortgelijke instelling) kan verdachte vaardigheden aanleren waardoor de kans op herhaling wordt beperkt. Verdachte dient volgens de reclassering te leren hoe hij een professionele houding kan (blijven) aannemen, naast de houding die hij aanneemt waardoor anderen hem aardig vinden. De reclassering adviseert om deze ambulante behandeling als bijzondere voorwaarde op te nemen bij een (deels) voorwaardelijke straf. Daarnaast adviseert de reclassering om de volgende bijzondere voorwaarden op te leggen:



een meldplicht bij de reclassering;


een verbod voor verdachte om in de komende twee jaren minderjarigen te begeleiden in zijn werk;


een contactverbod met [slachtoffer] . 





Straf

Gelet op de aard van de ontuchtige handelingen is de rechtbank van oordeel dat een gevangenisstraf in dit geval niet passend is. Desalniettemin is sprake van een ernstig feit, met name gelet op de kwetsbaarheid van het slachtoffer en de rol die verdachte ten opzichte van haar had. De rechtbank acht een taakstraf voor de duur van 120 uren en een voorwaardelijke gevangenisstraf voor de duur van 3 maanden passend en geboden. Aan het voorwaardelijke deel van de straf zal de rechtbank de voorwaarden verbinden zoals door de reclassering is geadviseerd, met uitzondering van het verbod voor verdachte om gedurende twee jaren geen minderjarigen te begeleiden in zijn werk. De rechtbank ziet hierin geen meerwaarde, mede omdat verdachte afstand heeft genomen van de zorgsector en inmiddels in een andere branche werkzaam is. Bovendien heeft de ambulante behandeling onder meer tot doel om verdachte meer inzicht te geven in zijn handelen en zijn houding ten opzichte van (kwetsbare) anderen, zodat het risico op herhaling wordt verminderd.  







8De toegepaste wettelijke bepalingen


De oplegging van de straf en/of maatregel is gegrond op de artikelen 9, 14a, 14b, 14c, 22c, 22d en 249 van het Wetboek van Strafrecht.





9De beslissing


De rechtbank:



 verklaart bewezen dat verdachte het tenlastegelegde, zoals vermeld onder ‘De bewezenverklaring’, heeft begaan;



 verklaart niet bewezen hetgeen verdachte meer of anders is ten laste gelegd dan hierboven bewezen is verklaard en spreekt verdachte daarvan vrij;



 verstaat dat het aldus bewezenverklaarde oplevert het strafbare feit zoals vermeld onder ‘De kwalificatie van het bewezenverklaarde’;



 verklaart verdachte hiervoor strafbaar;


 legt op een taakstraf van 120 uren, met bevel dat indien deze straf niet naar behoren wordt verricht vervangende hechtenis zal worden toegepast voor de duur van 60 dagen;

 beveelt dat voor de tijd die door verdachte vóór de tenuitvoerlegging van de taakstraf in verzekering is doorgebracht, bij de uitvoering van die straf uren in mindering worden gebracht volgens de maatstaf dat per dag in verzekering doorgebracht 2 uur in mindering wordt gebracht;


 veroordeelt verdachte wegens het bewezenverklaarde tot een gevangenisstraf voor de duur van 3 maanden; 



 bepaalt dat deze gevangenisstraf, te weten 3 maanden, niet ten uitvoer zal worden gelegd, tenzij de rechter later anders mocht gelasten, omdat verdachte zich voor het einde van de proeftijd van drie jaren niet heeft gehouden aan de volgende voorwaarden: 


• stelt als algemene voorwaarde dat verdachte zich niet schuldig maakt aan een strafbaar feit;
• stelt als bijzondere voorwaarden dat:




verdachte zich binnen drie dagen na het ingaan van de proeftijd meldt bij Reclassering Nederland op het adres [adres 3] in Utrecht. Verdachte blijft zich melden op afspraken met de reclassering zo vaak en zo lang de reclassering dat nodig vindt;


verdachte laat onderzoeken of er behandelmogelijkheden zijn. Indien dit het geval is, laat verdachte zich behandelen door forensische polikliniek De Waag of een soortgelijke zorgverlener, te bepalen door de reclassering. De behandeling duurt de gehele proeftijd of zoveel korter dan de reclassering nodig vindt. Verdachte houdt zich aan de huisregels en de aanwijzingen die de zorgverlener geeft voor de behandeling;



- verdachte op geen enkele manier – direct of indirect – contact heeft of zoekt met [slachtoffer] , zo lang het Openbaar Ministerie dit verbod nodig vindt; 

• stelt als overige voorwaarden dat:



verdachte zijn medewerking zal verlenen aan het ten behoeve van het vaststellen van zijn identiteit afnemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage zal aanbieden;


verdachte zijn medewerking zal verlenen aan het reclasseringstoezicht als bedoeld in artikel 14c van het Wetboek van Strafrecht. De medewerking aan huisbezoeken en het zich melden bij de reclasseringsinstelling zo vaak en zolang de reclassering dit noodzakelijk acht zijn daaronder begrepen;




 geeft opdracht aan de reclassering tot het houden van toezicht op de naleving van deze bijzondere voorwaarden en tot begeleiding van verdachte ten behoeve daarvan.











Dit vonnis is gewezen door mr. E.S.M. van Bergen, voorzitter, mr. D.R. Sonneveldt en mr. F.M.C. Boesberg, rechters, in tegenwoordigheid van mr. H. Jansen, griffier, en uitgesproken ter openbare terechtzitting van deze rechtbank op 8 maart 2022. 
















mr. D.R. Sonneveldt en mr. F.M.C. Boesberg zijn buiten staat dit vonnis mede te ondertekenen. 





























 Het bewijs is terug te vinden in het in de wettelijke vorm door [verbalisant] van de politie Oost-Nederland, dienst regionale recherche (team zeden), opgemaakte proces-verbaal, dossiernummer PL0600-2021053520, gesloten op 6 oktober 2021 en in de bijbehorende in wettelijke vorm opgemaakte processen-verbaal en overige schriftelijke bescheiden, tenzij anders vermeld. De vindplaatsvermeldingen verwijzen naar de pagina’s van het doorgenummerde dossier, tenzij anders vermeld.


 Proces-verbaal van aangifte [aangever] p. 16-17,  en proces-verbaal van verhoor verdachte, p. 57. 


Proces-verbaal van aangifte [aangever] p. 15 en 17.


 Proces-verbaal van aangifte [aangever] , p. 16. 


Proces-verbaal van aangifte [aangever] , bijlage I, p. 20.


 Proces-verbaal van verhoor getuige [getuige 1] , p. 48.  

",Rechtbank Gelderland,2022-03-08,2022-03-08,05/281861-21,Uitspraak,,,Strafrecht,Eerste aanleg - meervoudig,"
taakstraf van 120 uren en een voorwaardelijke gevangenisstraf voor de duur van 3 maanden voor het plegen van ontucht met een aan zijn zorg toevertrouwde minderjarige in een gesloten jeugdzorginstelling.
","

Rechtspraak.nl

",taakstraf van 120 uren en een voorwaardelijke gevangenisstraf voor de duur van 3 maanden voor het plegen van ontucht met een aan zijn zorg toevertrouwde minderjarige in een gesloten jeugdzorginstelling.
999,ECLI:NL:GHARL:2022:1698,"
Afdeling strafrecht

Parketnummer:		21-001102-21 
Uitspraak d.d.:		8 maart 2022
TEGENSPRAAK



Arrest van de meervoudige kamer voor strafzaken van het gerechtshof Arnhem-Leeuwarden, zittingsplaats Arnhem, gewezen op het hoger beroep, ingesteld tegen het vonnis van de rechtbank Gelderland, zittingsplaats Arnhem, van 23 februari 2021 met parketnummer 05-880719-20 in de strafzaak tegen



      [verdachte] ,

geboren te [geboorteplaats] op [geboortedatum] 1957,
thans verblijvende in Penitentiaire Inrichting (P.I.) [locatie 1] . 





Het hoger beroep


De verdachte heeft tegen het hiervoor genoemde vonnis hoger beroep ingesteld.





Onderzoek van de zaak


Dit arrest is gewezen naar aanleiding van het onderzoek op de terechtzitting van het hof van 22 februari 2022 en – overeenkomstig het bepaalde bij artikel 422 van het Wetboek van Strafvordering – het onderzoek op de terechtzittingen in eerste aanleg.



Het hof heeft kennisgenomen van de vordering van de advocaat-generaal. Deze vordering is na voorlezing aan het hof overgelegd. 



Het hof heeft voorts kennisgenomen van hetgeen door de verdachte en zijn raadsman, 
mr. P-P.F. Tummers, naar voren is gebracht. Ook heeft het hof kennisgenomen van hetgeen naar voren is gebracht door de benadeelde partij [benadeelde 1] , door de benadeelde partij [benadeelde 2] en door mr R.N. Wessels namens de benadeelde partijen [benadeelde 3] , [benadeelde 4] , [benadeelde 5] en [benadeelde 6] . 





Het vonnis waarvan beroep


De rechtbank heeft de verdachte in eerste aanleg ter zake van – kort gezegd – het opzettelijk een ontploffing teweeg brengen, terwijl daarvan gemeen voor goederen te duchten is en het opzettelijk een ontploffing teweegbrengen, terwijl daarvan levensgevaar of gevaar voor zwaar lichamelijk letsel voor een ander te duchten is (primaire feit) veroordeeld tot een gevangenisstraf voor de duur van vijf jaren met aftrek van voorarrest. Voorts heeft de rechtbank een beslissing genomen op de vorderingen van de benadeelde partijen. 



De verdachte kan zich niet verenigen met het vonnis van de rechtbank. 



Het hof zal het vonnis waarvan beroep vernietigen vanwege proceseconomische redenen. Ook komt het hof tot een andere beslissing omtrent enkele vorderingen benadeelde partij en de in dat verband vast te stellen gijzeling. Het hof zal daarom opnieuw rechtdoen.





De tenlastelegging


Aan de verdachte is – na wijziging van de tenlastelegging ter terechtzitting in eerste aanleg – tenlastegelegd dat:




Primair:hij op of omstreeks 13 mei 2020, te [plaats] , in een woning aan de [adres] opzettelijk brand heeft gesticht door open vuur in aanraking te brengen met gas, althans met een brandbare stof, in elk geval een ontploffing teweeg heeft gebracht, ten gevolge waarvan die woning en/of een meerdere aangrenzende en/of in de directe omgeving bevindende woningen en/of goederen, geheel of gedeeltelijk is/zijn verbrand en/of vernield en/of beschadigd, in elk geval brand is ontstaan, en daarvan gemeen gevaar voor die woning en/of aangrenzende woningen en/of andere woningen bevindende goederen en/of andere goederen, in elk geval gemeen gevaar voor goederen en/of levensgevaar voor in de aangrenzende en/of andere in de directe omgeving bevindende woning(en) bevindende personen en/of andere personen, in elk geval levensgevaar voor een ander of anderen en/of gevaar voor zwaar lichamelijk letsel voor in de aangrenzende en/of andere in de directe omgeving bevindende woning(en) bevindende personen en/of andere personen, in elk geval gevaar voor zwaar lichamelijk letsel voor een ander of anderen te duchten was;Subsidiair: hij op of omstreeks 13 mei 2020, te [plaats] , grovelijk, althans aanmerkelijk onvoorzichtig en/of onoplettend en/of onachtzaam open vuur in aanraking heeft gebracht met gas, althans met een brandbare stof, althans een gasslang door heeft gesneden en/of geknipt en/of (vervolgens) de gaskraan heeft open gezet en/of open heeft gelaten, waardoor gas in de woning aan de [adres] stroomde, waardoor de woning, althans een gedeelte van de woning, zich heeft kunnen vullen tot een explosief gas/luchtmengsel, welke binnen de onderste (LEL) en bovenste (UEL) explosiegrens lag, welk mengsel tot ontploffing kwam, in elk geval een ontploffing teweeg heeft gebracht en/of brand heeft doen ontstaan, ten gevolge waarvan het aan zijn schuld te wijten is geweest dat die woning en/of een meerdere aangrenzende en/of in de directe omgeving bevindende woningen en/of goederen, geheel of gedeeltelijk is/zijn verbrand en/of vernield en/of beschadigd, en daarvan gemeen gevaar voor die woning en/of aangrenzende woningen en/of andere woningen bevindende goederen en/of andere goederen, in elk geval gemeen gevaar voor goederen is ontstaan en/of levensgevaar en/of gevaar voor zwaar lichamelijk letsel voor in de aangrenzende en/of andere in de directe omgeving bevindende woning(en) bevindende personen en/of andere personen, in elk geval levensgevaar en/of gevaar voor zwaar lichamelijk letsel voor een ander of anderen te duchten was.



Voor zover in de tenlastelegging taal- en/of schrijffouten voorkomen, zijn deze in de bewezenverklaring verbeterd. De verdachte is daardoor niet geschaad in de verdediging.




Overwegingen met betrekking tot het bewijs



Standpunt van de advocaat-generaal

De advocaat-generaal heeft zich op het standpunt gesteld dat wettig en overtuigend is bewezen dat de verdachte zich schuldig heeft gemaakt aan het primair tenlastegelegde. 




Standpunt van de verdediging

De verdediging heeft zich op het standpunt gesteld dat de verdachte dient te worden vrijgesproken van de gehele tenlastelegging. Het strafdossier bevat onvoldoende wettig en overtuigend bewijs dat de verdachte de explosie heeft veroorzaakt. 
Aangevoerd is dat de bron van het gaslek onbekend is gebleven, evenals de exacte locatie waar de explosie is ontstaan. Daarnaast is onbekend hoe het kan dat er na het tijdstip van de explosie nog een aanzienlijke hoeveelheid gas de hoofdmeter heeft gepasseerd terwijl werd vastgesteld dat de gaskraan bij het fornuis dicht was. Het is derhalve zeer aannemelijk dat er, naast het defect aan de gasslang in de keuken, een andere bron is geweest die de oorzaak is van de explosie. In dat verband is in het bijzonder gewezen op de gasleiding van, naar en bij of in de cv-ketel op de eerste verdieping van de woning. Een defect aan de cv-ketel is alleszins denkbaar en niet uit te sluiten. 
Voorts dient de door de verdachte afgelegde verklaring op 14 mei 2020 (als getuige) niet te worden betrokken bij de bewijsconstructie. De verdachte was op dat moment niet in staat om een verklaring af te leggen, gelet op zijn fysieke en mentale gesteldheid, alsmede de omstandigheid dat hij rustgevende medicatie toegediend had gekregen. Daarnaast beschikte de politie destijds over informatie omtrent de doorgesneden gasslang en kan het niet anders zijn dan dat de politie sturende vragen heeft gesteld aan de verdachte. 




Oordeel van het hof 

Het hof acht – evenals de rechtbank – wettig en overtuigend bewezen dat de verdachte het  primair tenlastegelegde heeft begaan. 



Met betrekking tot de door de verdachte (als getuige) afgelegde verklaring op 14 mei 2020 overweegt het hof als volgt. Anders dan de verdediging ziet het hof geen reden de door de verdachte (als getuige) op 14 mei 2020 afgelegde verklaring buiten beschouwing te laten. Het hof ziet geen aanknopingspunten om aan de juistheid en betrouwbaarheid van de inhoud van die verklaring te twijfelen. Uit het dossier komen ook geen aanknopingspunten naar voren waaruit zou blijken dat de verdachte op dat moment niet in staat was een verklaring af te leggen. Dat de verdachte ten tijde van het afleggen van die verklaring in het ziekenhuis verbleef in verband met zijn verwondingen en daarvoor rustgevende medicatie kreeg, maakt dat niet anders. Als de politie ten tijde van voornoemd verhoor wist dat de gasslang van het fornuis in de keuken een defect vertoonde, maakt dat niet dat er, zoals de raadsman stelt, zonder meer van uit dient te worden gegaan dat de politie sturende vragen aan de verdachte heeft gesteld. In het proces-verbaal verhoor verdachte van 14 mei 2020 ziet het hof geen enkele aanwijzing dat er sturend is opgetreden door de politie. Het verweer van de raadsman treft derhalve geen doel. 



Het hof neemt onderstaande overwegingen van de rechtbank met betrekking tot de bewijsmiddelen en de bewezenverklaring over en maakt die tot de zijne. De overwegingen van de rechtbank houden het volgende in: 




“
Bewijsmiddelen



Vaststaat dat er op 13 mei 2020, omstreeks 16.55 uur, een explosie heeft plaatsgevonden in de woning aan de [adres] in [plaats]

 waarbij die woning en ook de direct naastgelegen woningen geheel onbewoonbaar zijn geraakt.

 Daarnaast zijn tientallen woningen beschadigd geraakt; van buiten was te zien dat ramen en daken kapot waren en kozijnen verwrongen leken.

Nagenoeg alle woningen in de omgeving hebben ruitschade opgelopen en in een straal van minimaal 100 meter werden brokstukken, dakplaten en dakpannen aangetroffen. Enkele stukken puin zijn met kracht ingeslagen in kozijnen en auto’s in de omgeving.






Door de politie is forensisch onderzoek verricht aan de woning op de [adres] . Tijdens het onderzoek werd het volgende geconstateerd. In de woning bevonden zich geen binnenmuren, voor- en achtergevel meer. Ook het dak was niet meer aanwezig. In de keuken werd een gasfornuis aangetroffen waar nog een gedeelte van een rubberen gastoevoerslang aan zat. Op de vloer van de keuken werd een ander gedeelte van de rubberen gastoevoerslang aangetroffen, inclusief de gasafsluiter van het fornuis.

 Verder is de gasinstallatie gecontroleerd en geconstateerd werd dat er geen aantoonbare gaslekkages waren aan de cv-ketel en dat er ogenschijnlijk geen defecten of afwijkingen aan de overige gasleidingen in de woning waarneembaar waren, afgezien van de schade die veroorzaakt werd door de explosie.






De politie heeft werktuigsporenonderzoek verricht aan de aangetroffen gasslang van het fornuis. Uit dit onderzoek is gebleken dat de aangetroffen gedeeltes oorspronkelijk één geheel hebben gevormd en dat er twee rechte insnijdingen zichtbaar zijn, welke zijn veroorzaakt door middel van knippen of snijden.






Uit de gegevens van de uitgelezen gasmeter van de woning aan de [adres] blijkt dat de gasmeter op 13 mei 2020 om 12.00 uur een stand aangaf van 4540,326 m3 en om 17.00 uur een stand van 4561,903 m3. In de 8 dagen voorafgaand aan de explosie is in totaal 2.582 m3 gas verbruikt

. De politie concludeert dat het verbruik op 13 mei 2020 tussen 12.00 uur en 17.00 uur te weten 21,577 m3, abnormaal hoog is vergeleken met het normale verbruik van de woning.






De politie constateert op basis van het forensische onderzoek dat er een gasexplosie heeft plaatsgevonden. Waar de explosie is geïnitieerd is vanwege de verwoestende werking van de explosie niet (meer) vast te stellen. Op basis van het forensisch onderzoek concludeert de politie dat het hoge gasverbruik vermoedelijk is ontstaan doordat de gasslang is doorgeknipt/doorgesneden, waardoor gas de woning in stoomde en een explosief gas/luchtmengsel is ontstaan welke binnen de onderste (LEL) en bovenste (UEL) explosiegrens lag.






Getuige [naam getuige] heeft verklaard dat zij zag dat verdachte linksvoor in zijn woning lag en door drie mannen onder het puin vandaag werd gehaald.

 Verdachte is vlak na de explosie door de politie als getuige gehoord. Tijdens dit getuigenverhoor heeft hij verklaard dat hij nog altijd zelfmoordgedachten heeft en dat hij denkt dat de explosie met een zelfmoordpoging te maken heeft.

 Verdachte heeft later tijdens een verhoor verklaard dat hij de enige is met een sleutel van de woning.






Bewijsoverwegingen


De rechtbank stelt op grond van de bewijsmiddelen vast dat er op 13 mei 2020 vanaf 12.00 uur een grote hoeveelheid gas de woning van verdachte in is gestroomd waardoor er een explosief gas/luchtmengsel is ontstaan welke binnen de bandbreedte van de onderste (LEL) respectievelijk de bovenste (UEL) explosiegrens lag. Door onbekende oorzaak is dit gas/luchtmengsel vervolgens geëxplodeerd. De rechtbank stelt op basis van de bewijsmiddelen verder vast dat verdachte alleen in zijn woning aanwezig was ten tijde van de explosie. 





Oorzaak gaslek


Door de politie is geconcludeerd dat het aannemelijk is dat de grote hoeveelheid gas de woning in is gestroomd via de doorgeknipte/doorgesneden gasslang in de keuken van de woning nu er geen andere mogelijke oorzaken zijn gevonden. De rechtbank heeft geen enkele reden om te twijfelen aan de conclusies uit het forensisch onderzoek. Dat de gasslang is doorgesneden of doorgeknipt waardoor er gas de woning is ingestroomd, past bovendien bij de verklaring van verdachte vlak na de explosie, afgelegd als getuige. Tijdens dit getuigenverhoor heeft verdachte verklaard dat hij nog altijd zelfmoordgedachten heeft en dat hij denkt dat de explosie met een zelfmoordpoging te maken heeft. Hij kan zich echter niet veel meer herinneren. 





Door de raadsman is bepleit dat aannemelijk is geworden dat het gaslek is ontstaan door een defect aan de cv-ketel. De raadsman heeft dit onder meer onderbouwd door te wijzen op het gasverbruik van de woning na de explosie, de ravage op de eerste verdieping en de stukken in het dossier dat er al geruime tijd geen onderhoud aan de cv-ketel heeft plaatsgevonden. 





De rechtbank verwerpt het verweer van de raadsman en overweegt daartoe als volgt. Door de politie is forensisch onderzoek verricht aan de cv-ketel. Uit dit onderzoek blijkt dat er geen gaslekkages aan de cv-ketel zijn gevonden. Ook uit de gedragingen van verdachte blijkt niet dat hij geconfronteerd is met een (onverwacht) gaslek. Hij heeft immers gedurende de vijf uur dat er een grote hoeveelheid gas zijn woning in stroomde, geen actie ondernomen om alarm te slaan, zijn huis te ventileren of de hoofdaansluiting dicht de draaien. Dat er vlak na de explosie nog gasverbruik werd gemeten, acht de rechtbank bovendien goed verklaarbaar doordat er gasleidingen beschadigd zijn geraakt door de explosie. Er zijn immers stukken gasleiding aangetroffen in de verwoeste woning. 





Gelet op het voorgaande, concludeert de rechtbank dat de grote hoeveelheid gas vanaf 12.00 uur de woning is ingestroomd via de doorgeknipt/doorgesneden gasslang in de keuken. Verdachte was die dag alleen thuis. In het dossier bevindt zich geen enkel aanknopingspunt dat iemand anders in de woning is geweest in de uren voorafgaand aan de explosie en verdachte was de enige met een sleutel. De rechtbank stelt dan ook vast, mede bezien in het licht van de verklaring van verdachte afgelegd als getuige, dat verdachte degene is geweest die de gasslang heeft doorgeknipt/doorgesneden en het gas in de woning heeft laten stromen. 





Voorwaardelijk opzet 


De vraag die de rechtbank vervolgens moet beantwoorden, is of bewezen kan worden dat verdachte opzet had op de explosie, al dan niet in voorwaardelijke zin. 





Voorwaardelijk opzet op een bepaald gevolg – zoals het hier een ontploffing teweeg brengen – is aanwezig indien de verdachte zich willens en wetens heeft blootgesteld aan de aanmerkelijke kans dat dit gevolg zal intreden. De beantwoording van de vraag of de gedragingen de aanmerkelijke kans op een bepaald gevolg in het leven roept, is afhankelijk van de feiten en omstandigheden van het geval, waarbij betekenis toekomt aan de aard van de gedragingen en de omstandigheden waaronder deze is verricht. Het zal in alle gevallen moeten gaan om een kans die naar algemene ervaringsregels aanmerkelijk is te achten. Voor de vaststelling dat de verdachte zich willens en wetens heeft blootgesteld aan zo’n kans is niet alleen vereist dat de verdachte wetenschap heeft van de aanmerkelijke kans dat het gevolg zal intreden, maar ook dat hij die kans ten tijde van de gedraging bewust heeft aanvaard. 





In het licht van bovenstaand kader wordt het volgende overwogen. Verdachte heeft op 13 mei 2020 rond 12.00 uur de gasslang van het gasfornuis in de keuken van zijn woning doorgeknipt of doorgesneden. Vervolgens heeft hij ongeveer vijf uur lang gas de woning in laten stromen, hetgeen duidelijk te ruiken moet zijn geweest, zonder de woning te ventileren, de hoofdkraan dicht te draaien of alarm te slaan. 





Naar algemene ervaringsregels geldt dat de kans aanmerkelijk is dat door het doorsnijden/doorknippen van een gasslang in een woning, waardoor een aanzienlijke hoeveelheid gas die woning in stroomt, er een explosief mengsel ontstaat dat door een van buiten komende omstandigheid, zoals bijvoorbeeld een vonk, het aanspringen van een koelkast of het gaan van een deurbel, eenvoudig kan leiden tot een ontploffing. Het is een feit van algemene bekendheid dat gasophoping onder omstandigheden tot een ontploffing kan leiden, hetgeen ook een voorzienbaar gevolg van verdachtes handelen moet zijn geweest toen hij de gasslang door sneed/knipte. Door zo te handelen is die kans op ontploffing ook bewust aanvaard. 





De ontploffing heeft een enorme schade veroorzaakt aan de woning van verdachte en aan de woningen in de directe omgeving. Uit het (forensisch) onderzoek blijkt dat er binnen een straal van minimaal 100 meter brokstukken zijn aangetroffen en dat meerdere huizen in de omgeving (ernstig) beschadigd zijn. De naastgelegen woningen zijn zelfs helemaal onbewoonbaar geraakt. Indien er ten tijde van de ontploffing iemand op de stoep voor de woning van verdachte had gestaan, of iemand op een verkeerde plek in de naastgelegen woning had gestaan, bestond er voor diegene gevaar op ernstig letsel of zelfs de dood door rondvliegende brokstukken. De kans dat iemand voor de woning zou staan was bovendien aanmerkelijk doordat de ontploffing plaatsvond midden in een woonwijk op een woensdagmiddag in mei. 





Door het handelen van verdachte, te weten het doorknippen of doorsnijden van de gasslang en vervolgens 5 uur lang gas de woning in te laten stromen, heeft hij bewust de aanmerkelijke kans aanvaard dat het gasmengsel een ontploffing teweeg zou brengen en dat hierdoor de woning, omliggende woningen en goederen beschadigd konden raken en dat personen zwaar lichamelijk letsel konden oplopen of zouden komen te overlijden.”






Bewezenverklaring


Door wettige bewijsmiddelen, waarin zijn vervat de redengevende feiten en omstandigheden waarop de bewezenverklaring steunt, acht het hof wettig en overtuigend bewezen dat de verdachte het primair tenlastegelegde heeft begaan, met dien verstande dat:


hij op 
of omstreeks
 13 mei 2020, te [plaats] , in een woning aan de [adres] opzettelijk 
brand heeft gesticht door open vuur in aanraking te brengen met gas, althans met een brandbare stof, in elk geval
 een ontploffing teweeg heeft gebracht, ten gevolge waarvan die woning en
/of een
 meerdere aangrenzende en
/of
 in de directe omgeving bevindende woningen en
/of
 goederen, geheel of gedeeltelijk 
is/
zijn 
verbrand en/of
 vernield en/of beschadigd, 
in elk geval brand is ontstaan,
 en daarvan gemeen gevaar voor in die woning en
/of
 aangrenzende woningen en
/of
 andere woningen bevindende goederen en
/of
 andere goederen, 
in elk geval gemeen gevaar voor goederen
 en
/of
 levensgevaar voor in de aangrenzende 
en/of andere in de directe omgeving bevindende
 woning
(
en
)
 bevindende personen en
/of
 andere personen, 
in elk geval levensgevaar voor een ander of anderen
 en
/of
 gevaar voor zwaar lichamelijk letsel voor 
in de aangrenzende en/of andere
 in de directe omgeving bevindende 
woning(en) bevindende
 personen 
en/of andere personen, in elk geval gevaar voor zwaar lichamelijk letsel voor een ander of anderen
 te duchten was. 




Het hof acht niet bewezen hetgeen de verdachte meer of anders is tenlastegelegd dan hierboven is bewezenverklaard, zodat deze daarvan behoort te worden vrijgesproken.






Strafbaarheid van het bewezenverklaarde


Het primair bewezenverklaarde levert op:




opzettelijk een ontploffing teweegbrengen, terwijl daarvan gemeen gevaar voor goederen te duchten is





en



opzettelijk een ontploffing teweegbrengen, terwijl daarvan levensgevaar of gevaar voor zwaar lichamelijk letsel voor een ander te duchten is.






Strafbaarheid van de verdachte


Het hof heeft wat betreft de persoon van de verdachte in het bijzonder kennis genomen van:


̶ de Pro Justitia rapportage van 23 juli 2020, opgemaakt door J.H.M. Gommans, GZ-psycholoog;
̶ de Pro Justitia rapportage van 12 november 2020, opgemaakt door J.M. Westenbroek, psychiater.  



De rapportage van Gommans van 23 juli 2020 houdt – samengevat – in dat bij de verdachte sprake is van een langdurige en ernstige alcoholverslaving, alsmede aanwijzingen voor achteruitgang in de cognitieve vermogens door het gebruik van alcohol, waardoor de verdachte op zwakbegaafd niveau functioneert. De rapporteur concludeert dat voornoemde aandoeningen chronisch van aard zijn en ten tijde van het tenlastegelegde aanwezig waren en verdachtes gedragskeuzes en gedragingen ten tijde van het feit hebben beïnvloed. De rapporteur geeft geen concrete inschatting van het recidiverisico en geeft in verband met de onvolledigheid van het onderzoek eveneens geen advies over de mate van toerekenbaarheid en de afdoening. Een multidisciplinair vervolgonderzoek in een klinische setting is volgens de rapporteur aangewezen. 



De rapportage van Westerbroek van 12 november 2020 houdt – samengevat – in dat er bij de verdachte sprake is van een stoornis in het gebruik van alcohol (ernstig), een posttraumatische stress stoornis (hierna: PTSS) en een vermijdende persoonlijkheidsstoornis. Daarnaast beschrijft de rapporteur dat er depressieve episoden zijn, welke niet los gezien kunnen worden van het alcoholgebruik en de sociaal maatschappelijke gevolgen hiervan, alsmede de invloed van PTSS op het leven van de verdachte. Mogelijk is er sprake van een cognitieve stoornis. Voornoemde stoornissen waren volgens de rapporteur ten tijde van het tenlastegelegde aanwezig en aangenomen kan worden dat deze stoornissen van invloed waren op het ten laste gelegde. De rapporteur adviseert het tenlastegelegde in verminderde mate aan de verdachte toe te rekenen. Op basis van de risicotaxatie-instrumenten is het recidiverisico laag tot matig. Vanuit een klinische blik is het recidiverisico voornamelijk afhankelijk van de situationele omstandigheden en de gevolgen die dit heeft op de gemoedstoestand van betrokkene. De rapporteur concludeert dat de verdachte gebaat is bij een hulpverleningstraject gericht op abstinentie van alcohol en het behandelen van onderliggende risico’s en de PTSS. Zij adviseert in geval van een bewezenverklaring een (deels) voorwaardelijke straf op te leggen, zodat voornoemd hulpverleningstraject kan worden vormgegeven. 



Het hof verenigt zich wat betreft de mate van toerekenbaarheid met de conclusie van rapporteur Westenbroek en maakt die tot de zijne. Concluderend is het hof – evenals de rechtbank – van oordeel dat het bewezenverklaarde aan de verdachte kan worden toegerekend, zij het in verminderde mate. De verdachte is strafbaar, nu verder geen omstandigheid is gebleken of aannemelijk geworden die de verdachte niet strafbaar zou doen zijn. 





Oplegging van straf en/of maatregel



Vordering van de advocaat-generaal

De advocaat-generaal heeft gevorderd dat de verdachte ter zake van het primair tenlastegelegde wordt veroordeeld tot een gevangenisstraf voor de duur van vijf jaren met aftrek van de tijd die de verdachte in voorarrest heeft doorgebracht. 




Strafmaatverweer

De raadsman heeft verzocht in geval van een bewezenverklaring de verdachte te veroordelen tot een onvoorwaardelijke gevangenisstraf die gelijk is aan de tijd die de verdachte reeds in voorarrest heeft doorgebracht, al dan niet gecombineerd met een voorwaardelijk strafdeel. In dat verband heeft hij in het bijzonder gewezen op de persoonlijke omstandigheden van de verdachte en de Pro Justitia rapportages inhoudende dat het feit in verminderde mate aan de verdachte kan worden toegerekend 




Oordeel van het hof 

De hierna te melden strafoplegging is in overeenstemming met de aard en de ernst van het bewezenverklaarde en de omstandigheden waaronder dit is begaan, mede gelet op de persoon van de verdachte, zoals van een en ander bij het onderzoek ter terechtzitting is gebleken.



Bij de straftoemeting heeft het hof in het bijzonder het volgende in aanmerking genomen en vindt daarin de redenen die tot de keuze van een onvoorwaardelijke vrijheidsstraf van de hierna aan te geven duur leiden. 



De verdachte heeft zich op 13 mei 2020 schuldig gemaakt aan het veroorzaken van een gasexplosie in zijn woning te [plaats] Hij heeft – kort gezegd – de gasslang in de keuken doorgeknipt of doorgesneden en heeft vervolgens vijf uur lang een aanzienlijke hoeveelheid gas de woning in laten stromen. Omstreeks 16.55 uur vond de explosie plaats, waarbij meerdere woning in de directe omgeving (zeer) zwaar zijn beschadigd. Op het moment van de explosie waren er in de omliggende woningen meerdere mensen/bewoners aanwezig. De verdachte heeft dit voor lief genomen en dat rekent het hof de verdachte aan. Dergelijke feiten hebben een zeer gevaar zettend karakter en brengen gevoelens van angst en onveiligheid in de maatschappij teweeg. Voorts is er door de explosie zeer veel schade toegebracht aan onder meer omliggende woningen en voertuigen. 



Blijkens het Uittreksel Justitiële Documentatie van 18 januari 2022 is de verdachte eerder veroordeeld, echter dit betrof in aard en ernst andersoortige feiten dan het onderhavige feit. 



Het hof slaat bij het bepalen van de straf acht op straffen die in soortgelijke zaken worden opgelegd. In strafverzwarende zin weegt het hof – evenals de rechtbank – mee dat de explosie plaatsvond in een woonwijk, op een woensdagmiddag in mei. Dit is een moment waarop doorgaans veel mensen, waaronder kinderen, thuis zijn. Dat er buiten de verdachte niemand ernstig gewond is geraakt of is overleden is niet aan het handelen van de verdachte te danken, maar is puur geluk geweest. Voorts slaat het hof bij het bepalen van de straf acht op de omstandigheid – zoals hiervoor reeds uitgebreider is besproken – dat het bewezenverklaarde in verminderde mate aan de verdachte kan worden toegerekend. 



Alles overwegende is het hof – met de rechtbank – van oordeel dat een forse gevangenisstraf passend en geboden is. Het hof veroordeelt de verdachte – conform de beslissing in eerste aanleg en de eis van de advocaat-generaal– tot een gevangenisstraf voor de duur van vijf jaren met aftrek van de tijd die de verdachte in voorarrest heeft doorgebracht. 



Hetgeen door de raadsman omtrent de strafmaat is aangevoerd maakt dit niet anders. Gelet op de hoogte van de op te leggen straf is er geen ruimte voor een voorwaardelijke strafcomponent, zoals geadviseerd door een van de Pro Justitia rapporteurs. Het hof gaat er van uit dat in het kader van de regeling omtrent de voorwaardelijke invrijheidstelling zal worden gekeken of een behandel- en begeleidingstraject (nog) geïndiceerd is en, zo ja, op welke wijze hieraan adequaat vorm kan worden gegeven. 



Tenuitvoerlegging van de op te leggen gevangenisstraf zal volledig plaatsvinden binnen de penitentiaire inrichting, tot het moment dat de verdachte in aanmerking komt voor deelname aan een penitentiair programma, als bedoeld in artikel 4 Penitentiaire beginselenwet, dan wel de regeling van voorwaardelijke invrijheidsstelling, als bedoeld in artikel 6:2:10 Wetboek van Strafvordering, aan de orde is. 





De civiele vorderingen 



Inleidende opmerkingen 
In onderhavige strafzaak hebben in eerste aanleg achttien benadeelde partijen een vordering tot schadevergoeding ingediend. In hoger beroep hebben zestien benadeelde partijen hun vordering gehandhaafd. Benadeelde partijen [benadeelde 7] en [benadeelde 8] , die door de rechtbank niet ontvankelijk waren verklaard in hun vordering, hebben deze in hoger beroep niet gehandhaafd. Deze vorderingen zijn in hoger beroep daarom niet meer aan de orde. 


De standpunten van de advocaat-generaal en de verdediging zullen per vordering worden weergegeven.  De verdediging heeft in algemene zin opgemerkt dat indien en voor zover de vorderingen worden toegewezen de schadevergoedingsmaatregel niet dient te worden opgelegd. De kans is groot dat de verdachte niet in staat zal zijn de vorderingen te voldoen, gelet op zijn vermogenspositie en leeftijd. Gijzeling zal door de verdachte worden ervaren als een verlenging van een eventueel op te leggen straf. 



Het hof ziet in hetgeen namens de verdediging is aangevoerd thans geen reden de schadevergoedingsmaatregel niet op te leggen, indien en voor zover vorderingen worden toegewezen. In het kader van de executie zal worden bekeken of de verdachte in staat is de vorderingen te voldoen.



Alvorens op de afzonderlijke vorderingen in te gaan geeft het hof, deels in aansluiting op hetgeen de rechtbank heeft overwogen, enkele algemene beschouwingen vooraf. 

Algemene beschouwingen betreffende de civiele vorderingen

Het hof sluit zich aan bij de overwegingen van de rechtbank omtrent de civiele vorderingen en de immateriële schade in de zin van aantasting in de persoon op andere wijze en maakt die overwegingen tot de zijne. Wel vervangt het hof daarbij telkens de toevoeging ‘lid 1’ bij artikel 6:106 BW door ‘(…)’ nu deze nummering (overigens zonder wijziging van de tekst van dit artikellid zelf) met ingang van 1 januari 2022 is komen te vervallen. De beslissing van de rechtbank houdt op deze punten het volgende in: 




“De rechtbank merkt allereerst op dat zij begrijpt dat de explosie en de gevolgen daarvan – zowel materieel als immaterieel – zeer ingrijpend zijn geweest voor de benadeelde partijen. 





Zonder daaraan iets te willen afdoen, merkt de rechtbank op dat zij de ingediende vordering dient te beoordelen volgens de bepalingen van het burgerlijk recht. Daarbij geldt dat de gevorderde schade expliciet gesteld en (bij gemotiveerde betwisting door de verdediging) bewezen moet worden. Meer in het bijzonder moet steeds vast komen te staan dat de gevorderde schade het gevolg is van de explosie. Het voorgaande kan er toe leiden dat niet iedere schadepost (in zijn geheel) voor vergoeding in aanmerking komt. Ook geldt dat de rechtbank niet meer kan toewijzen dan de gevorderde bedragen. 





Daarnaast kan het zo zijn dat het leveren van (nader) bewijs van (een deel van de) gevorderde schade het strafproces onevenredig zou belasten. In dat geval zal de rechtbank (dat deel van) de betreffende vordering niet ontvankelijk verklaren. De benadeelde partij kan ter zake van die schade desgewenst een vordering instellen bij de burgerlijke rechter. 





In alle gevallen geldt dat de rechtbank alleen kan afgaan op de stellingen die in deze procedure zijn ingenomen. De rechtbank moet dus uitgaan van wat er op papier is gezet in de vorderingen en wat daarover is opgemerkt op de zittingen. 





Immateriële schade: aantasting in de persoon op andere wijze


Door een groot deel van de benadeelde partijen is betoogd dat verdachte door zijn handelen een ernstige inbreuk heeft gemaakt op hun persoonlijke levenssfeer en dat zij immateriële schade hebben geleden op grond van art. 6:106 (…) onder b BW. 





De rechtbank overweegt dat van aantasting in de persoon op andere wijze als bedoeld in art. 6:106 (…) onder b BW in ieder geval sprake is indien de benadeelde partij geestelijk letsel heeft opgelopen. Ook als het bestaan van geestelijk letsel niet kan worden aangenomen, is niet uitgesloten dat de aard en de ernst van de normschending en van de gevolgen daarvan voor de benadeelde, meebrengen dat van de in art. 6:106 (…) onder b BW bedoelde aantasting in zijn persoon ‘op andere wijze’ sprake is. In zo een geval zal degene die zich hierop beroept de aantasting in zijn persoon met concrete gegevens moeten onderbouwen. Dat is slechts anders indien de aard en de ernst van de normschending meebrengen dat de in dit verband nadelige gevolgen daarvan voor de benadeelde zo voor de hand liggen, dat een aantasting in de persoon kan worden aangenomen. 





De rechtbank is van oordeel dat de aard en de ernst van de normschending in de onderhavige zaak zodanig is, dat van een aantasting in de persoon op andere wijze kan worden gesproken. Verdachte heeft midden in een woonwijk zijn woning vol laten stromen met gas waardoor een enorme gasexplosie is ontstaan. De aangrenzende huizen zijn volledig verwoest en veel huizen in de directe omgeving hebben forse schade opgelopen. Veel buurtbewoners, waaronder kinderen, waren thuis ten tijde van de explosie. Door deze benadeelde partijen is uitvoerig in aangiftes en slachtofferverklaringen benoemd hoeveel angst zij hebben ervaren, op dat moment en hoe zij nog altijd met de gevolgen hiervan leven. Zij waren in hun huis, bij uitstek een plek waar zij zich veilig zouden moeten voelen. Bewoners die niet thuis waren op het moment van de explosie maar de explosie wel van nabij meemaakten of die na het incident hun woning verwoest of beschadigd aantroffen zijn eveneens geconfronteerd met gevoelens van angst en onveiligheid. De rechtbank is van oordeel dat verdachte door zijn handelen een zeer ernstige inbreuk heeft gemaakt op de persoonlijke levenssfeer van deze benadeelde partijen en dat daardoor sprake is van aantasting in de persoon op andere wijze als bedoeld in art. 6:106 (…) onder b BW. 





De rechtbank overweegt dat er geen rechtsregel is die haar belet om in een zaak als de onderhavige gebruik te maken van een indeling in categorieën bij het bepalen van de hoogte van de toe te wijzen immateriële schade. Leidend bij die indeling is hier de aard en de omvang van de impact van het gepleegde feit voor elk van de benadeelde partijen. De rechtbank onderscheid daarbij enerzijds de impact van het meemaken van de schokkende gebeurtenis – de explosie – zelf en anderzijds de impact van de gevolgen van de explosie. Een en ander brengt de rechtbank tot een indeling in de volgende categorieën, voor zover gevorderd. 





- Categorie 1: Directe buren wiens woning is verwoest: € 3.000,-


- Categorie 2: Bewoners in de wijk die thuis waren ten tijde van de explosie: 


€ 2.000,-


- categorie 3: Bewoners in de wijk die niet thuis waren ten tijde van de explosie, maar hun huis vernield/beschadigd aantroffen: € 1.000,-.”






Vordering van de benadeelde partij [benadeelde 9]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 504,- zijnde materiële kosten. De benadeelde partij heeft de vordering in hoger beroep gehandhaafd.  




Standpunten partijen

De advocaat-generaal en de verdediging hebben zich op het standpunt gesteld dat de benadeelde partij niet-ontvankelijk dient te worden verklaard in de vordering, nu deze onvoldoende is onderbouwd. 




Oordeel van het hof

Het hof verklaart – evenals de rechtbank – de benadeelde partij [benadeelde 9] niet-ontvankelijk in de vordering tot schadevergoeding en bepaalt dat de benadeelde partij de vordering slechts bij de burgerlijke rechter kan aanbrengen. De schade is naar het oordeel van het hof onvoldoende onderbouwd. Uit de facturen kan niet worden opgemaakt dat de niet vergoede kosten betrekking hebben op schade die is ontstaan door het bewezenverklaarde. 

Vordering van de benadeelde partij [benadeelde 3]




De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 1.846,51, bestaande uit € 1.596,51 aan materiële schade en € 250,- aan immateriële schade. De vordering is bij het vonnis waarvan beroep toegewezen tot een bedrag van € 525,12. De benadeelde partij heeft de vordering in hoger beroep gehandhaafd en een nadere onderbouwing geleverd voor de gevorderde schade aan de motoren. 




Standpunt advocaat-generaal

De advocaat-generaal heeft zich op het standpunt gesteld dat met de nadere onderbouwing in hoger beroep de vordering integraal kan worden toegewezen, met toepassing van de schadevergoedingsmaatregel en de wettelijke rente. 




Standpunt verdediging

De verdediging heeft zich op het standpunt gesteld dat de schade aan de motoren niet voor toewijzing in aanmerking komt, nu het causaal verband tussen het bewezenverklaarde en de schade onvoldoende is gesteld en onderbouwd. De vordering dient in zoverre te worden afgewezen dan wel niet-ontvankelijk te worden verklaard. Denkbaar is dat de motoren door een andere oorzaak en/of op een later moment beschadigd zijn geraakt. Voor het overige heeft de verdediging geen verweer gevoerd. 




Oordeel van het hof 

Ten aanzien van de materiele schade overweegt het hof als volgt. Uit het onderzoek ter terechtzitting is voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks schade heeft geleden. Het hof wijst – evenals de rechtbank – het gevorderde bedrag aan verlies aan arbeidsvermogen toe. Deze schade is onderbouwd en is niet betwist door de verdediging. Anders dan de rechtbank is het hof van oordeel dat de schade aan de motoren ook voor toewijzing vatbaar is. Het hof wijst in dat verband in het bijzonder op de foto’s die als bijlage bij de vordering zijn gevoegd, waaruit volgt dat een lichtbak op de motoren is gevallen. De in de facturen en het schaderapport genoemde schade past daarbij. 



Wat betreft de immateriële schade overweegt het hof met de rechtbank als volgt. De benadeelde partij heeft verklaard dat hij op het moment van de explosie in de wijk liep en de knal meemaakte. Op basis van de stellingen van de benadeelde partij en hetgeen ter zitting over de vordering is besproken, stelt het hof dat de benadeelde partij door het bewezenverklaarde schade heeft geleden die aan te merken is als ‘aantasting in de persoon op andere wijze als bedoeld in artikel 6:106 onder b BW en die valt binnen de indeling in categorie 1, 2 en 3 van zoals bij de algemene beschouwing hiervoor is overwogen. Het hof acht de immateriële schade voldoende onderbouwd en zal deze begroten op het gevorderde bedrag van € 250,-. 



In totaal wijst het hof toe een bedrag van € 1.846,51 vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 10]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 8.796,12, bestaande uit € 1.796,12 aan materiële schade en € 7.000,- aan immateriële schade. De vordering is bij het vonnis waarvan beroep toegewezen tot een bedrag van € 2.800,-. De benadeelde partij heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering kan worden toegewezen tot € 3.510,-, bestaande uit € 1.510,- aan materiële schade (zonnescherm € 800,-, telefoon met toebehoren  € 110,- en de auto € 600,-) en € 2.000,- aan immateriële schade, met toepassing van de schadevergoedingsmaatregel en de wettelijke rente. Voor het overige dient de benadeelde partij niet-ontvankelijk te worden verklaard in de vordering. 




Standpunt van de verdediging

De verdediging heeft zich op het standpunt gesteld dat de benadeelde partij wat betreft de materiële schade niet-ontvankelijk dient te worden verklaard in de vordering. De vordering is op dit punt – kort gezegd – onvoldoende onderbouwd. Wat betreft de immateriële schade heeft de verdediging zich primair op het standpunt gesteld dat de vordering dient te worden afgewezen nu het gaat om verhuiskosten. Subsidiair hebben zij zich op het standpunt gesteld dat de immateriële schade dient te worden gematigd tot een bedrag van minder dan 
€ 2.000,-. 




Oordeel van het hof

Uit het onderzoek ter terechtzitting is het hof voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks schade heeft geleden tot na te melden bedrag. De verdachte is tot vergoeding van die schade gehouden zodat de vordering tot dat bedrag zal worden toegewezen. 



Het hof wijst de volgende materiële schadeposten toe:


̶ de total loss verklaarde auto, begroot op € 600,-;
̶ de kosten voor vervangen van de mobiele telefoon, overeenkomstig het voorstel van de advocaat-generaal en rekening houdend met ‘nieuw voor oud-correctie’ begroot op € 110,-;
̶ de kosten van het zonnescherm, rekening houdend met ‘nieuw voor oud-correctie’ begroot op € 500,-.



Wat betreft de immateriële schade overweegt het hof met de rechtbank als volgt. Het hof maakt uit de stellingen van de benadeelde partij op dat zij thuis was ten tijde van de explosie en als gevolg van die voor haar traumatische gebeurtenis niet meer in haar huis wil wonen. De kosten voor een verhuizing begroot zij op € 7.000,-, die zij vordert als immateriële schade. Naar het oordeel van het hof dienen verhuiskosten echter beschouwd te worden als materiële kosten, waarvan gesteld en onderbouwd dient te worden dat zij daadwerkelijk zijn gemaakt. Dat is niet het geval. Op basis van de stellingen van de benadeelde partij en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die aan te merken is als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling categorieën 1, 2, en 3 zoals bij de algemene beschouwingen hiervoor verder overwogen. Het hof zal, zoals eerder toegelicht, het smartengeld begroten op € 2.000,-. 
Voor het overige is het hof van oordeel dat behandeling van de vordering een onevenredige belasting van het strafgeding oplevert. In zoverre kan de benadeelde partij daarom thans in haar vordering niet worden ontvangen en kan zij haar vordering slechts bij de burgerlijke rechter aanbrengen.



In totaal wijst het hof toe een bedrag van € 3.210,-, vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 1]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 4.752,94, bestaande uit € 2.752,94 aan materiële schade en € 2.000,- aan immateriële schade. De vordering is bij het vonnis waarvan beroep toegewezen tot een bedrag van € 3.569,70. De benadeelde partij heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering kan worden toegewezen tot € 3.569,70, met toepassing van de schadevergoedingsmaatregel en inbegrip van de wettelijke rente. De gevorderde kosten omtrent het eigen risico, de niet vergoede kosten voor de psycholoog, de reiskosten en immateriële schade zijn voor toewijzing vatbaar. De gevorderde tijdsbesteding dient – conform de beslissing van de rechtbank – gematigd te worden tot € 544,80 (80 uur x € 6,81). Voor het overige dient de benadeelde partij niet-ontvankelijk te worden verklaard in de vordering. 




Standpunt van de verdediging

De verdediging heeft zich op het standpunt gesteld dat de materiële schade die betrekking heeft op de tijdsbesteding afgewezen dient te worden, nu het aantal gevorderde uren exceptioneel hoog is en voorts is besteed tijdens twee weken betaald verlof. Ten aanzien van de overige gevorderde materiele schade is geen verweer gevoerd. Wat betreft de immateriële schade heeft de verdediging zich op het standpunt gesteld dat deze dient te worden geschat op maximaal € 1.597,50.




Oordeel van het hof 

Het hof overweegt met de rechtbank als volgt. Uit het onderzoek ter terechtzitting is het hof voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks schade heeft geleden tot na te melden bedrag. Het door de benadeelde partij opgegeven aantal uren voor het regelen van het herstel en opruimen van de woning komt het hof hoog voor. Het hof schat deze schade vooralsnog op (80 uur x € 6,81 =) € 544,80. Voor vaststelling van het overige deel van deze schade is naar het oordeel van het hof nadere bewijsvoering nodig, wat onderhavige procedure onevenredig zou belasten. Het hof zal de benadeelde partij voor het overige deel van deze schade niet-ontvankelijk verklaren in haar vordering. De benadeelde partij kan dit deel van de vordering slechts aanbrengen bij de burgerlijke rechter. De € 375,54 aan eigen risico, 
€ 420,44 aan kosten voor een psycholoog en € 228,92 aan reiskosten zijn niet betwist en zullen worden toegewezen. 
Het hof maakt uit de stellingen van de benadeelde partij op dat zij thuis was ten tijde van de explosie en als gevolg van die voor haar traumatische gebeurtenis psychische hulp nodig heeft gehad. Op basis van de stellingen van de benadeelde partij en wat ter zitting over de vordering is besproken, stelt het hof vast dat de benadeelde door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hierover verder overwogen. Het hof acht de immateriële schade bovendien voldoende onderbouwd. Het hof zal, zoals eerder toegelicht, het smartengeld begroten op € 2.000,-. 



In totaal wijst het hof toe een bedrag van € 3.569,70, vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 11]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 2.000,- aan immateriële schade. De vordering is bij het vonnis waarvan beroep toegewezen en benadeelde partij heeft de vordering in hoger beroep gehandhaafd. 




Standpunt van de advocaat-generaal 

De advocaat-generaal heeft zich op het standpunt gesteld dat de vordering integraal dient geworden toegewezen, met toepassing van de schadevergoedingsmaatregel en de wettelijke rente. 




Standpunt van de verdediging

De verdediging heeft zich primair op het standpunt gesteld dat de benadeelde partij niet-ontvankelijk dient te worden verklaard, nu er onvoldoende causaal verband bestaat tussen het bewezenverklaarde en de gestelde psychische klachten. Uit de stukken blijkt immers dat er voor het feit al sprake was van klachten. Subsidiair heeft de verdediging zich op het standpunt gesteld dat de immateriële schade dient te worden geschat op maximaal 
€ 1.597,50. 




Oordeel van het hof 

Het hof overweegt met de rechtbank als volgt. Het hof maakt uit de stellingen van de benadeelde partij op dat zij thuis was ten tijde van de explosie en dat zij als gevolg van die voor haar traumatische gebeurtenis een verergering van eerder bestaande psychosomatische klachten heeft (gehad) en specifiek voor de verwerking van de explosie een EMDR-sessie heeft moeten ondergaan. Op basis van de stellingen van de benadeelde partij en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2, en 3 zoals bij de algemene beschouwingen hiervoor verder overwogen. Het hof acht de immateriële schade voldoende onderbouwd. Het hof zal, zoals eerder toegelicht, het smartengeld begroten op € 2.000,-. 



In totaal wijst het hof toe een bedrag van € 2.000,-, vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 12] en [benadeelde 13]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 4.000,- (2 x € 2.000,-) aan immateriële schade. De vordering is bij het vonnis waarvan beroep toegewezen en de benadeelde partij heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering integraal dient te worden toegewezen, met toepassing van de schadevergoedingsmaatregel en de wettelijke rente. 




Standpunt van de verdediging

De verdediging heeft zich primair op het standpunt gesteld dat de vordering niet, althans onvoldoende is onderbouwd. Subsidiair heeft de verdediging zich op het standpunt gesteld dat de vordering in aanzienlijke mate dient te worden gematigd tot maximaal € 1.597,50 en voor het overige deel dient te worden afgewezen dan wel niet-ontvankelijk te worden verklaard. 




Oordeel van het hof 

Het hof overweegt met de rechtbank als volgt. Het hof maakt uit de stellingen van de benadeelde partij op dat zij thuis was ten tijde van de explosie en dat zij als gevolg van die voor hen traumatische gebeurtenis psychische klachten (slapeloosheid, prikkelbaarheid, angst) hebben ontwikkeld. Op basis van de stellingen van de benadeelde partij en wat ter zitting over de vordering is besproken, stelt het hof vast dat de benadeelde partij door het bewezenverklaarde schade hebben geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2, en 3 zoals bij de algemene beschouwingen hiervoor verder overwogen. Het hof acht de immateriële schade voldoende onderbouwd. Het hof zal, zoals eerder toegelicht, het smartengeld begroten op € 2.000,- per persoon. 



In totaal wijst het hof toe een bedrag van € 4.000,-, vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partijen [benadeelde 14] , [benadeelde 15] , [benadeelde 16] en [benadeelde 17]




De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 10.312,78, bestaande uit € 2.312,78 aan materiële schade en € 8.000,- (4 x € 2.000,-) aan immateriële schade. De vordering is bij het vonnis waarvan beroep toegewezen tot een bedrag van € 7.700,00. De benadeelde partij heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering kan worden toegewezen tot een bedrag van € 8.972,78 met toepassing van de schadevergoedingsmaatregel en de wettelijke rente. De gevorderde kosten voor loonderving en de kosten voor de kast kunnen worden toegewezen tot € 700,- (nieuw voor oud), alsmede de immateriële kosten tot een bedrag van € 7.000,-. De gevorderde kosten betreffende de picknicktafel komen niet voor toewijzing in aanmerking, nu de verzekering al een bedrag heeft uitgekeerd en de vordering op dit punt onvoldoende is onderbouwd. Voor het overige dient de benadeelde partij niet-ontvankelijk te worden verklaard in de vordering. 




Standpunt van de verdediging

De verdediging heeft zich ten aanzien van de materiële schade op het standpunt gesteld dat:


̶ de gevorderde loonderving onvoldoende is onderbouwd, nu dit niet blijkt uit de overgelegde loonstroken;
̶ de schade aan de kast primair dient te worden begroot op de kosten van reparatie en subsidiair een ‘nieuw voor oud- correctie’ dient plaats te vinden;
̶ de schade aan de picknicktafel niet voor toewijzing in aanmerking komt, nu de verzekeraar de dagwaarde heeft vergoed en van overige schade niet is gebleken. 

Wat betreft de immateriële schade heeft de verdediging zich primair op het standpunt gesteld dat deze onvoldoende is onderbouwd en subsidiair dat deze dient te worden geschat op maximaal € 1.597,50. 



Oordeel van het hof 

Uit het onderzoek ter terechtzitting is het hof voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks schade heeft geleden tot na te melden bedrag. Het hof wijst – conform de beslissing van de rechtbank – de schade aan de kast toe en begroot deze, met toepassing van ‘nieuw voor oud-correctie’, op € 700,-. Het hof verklaart de benadeelde partij niet-ontvankelijk in haar vordering voor zover deze ziet op de picknicktafel en de loonderving. Met betrekking tot de picknicktafel overweegt het hof dat van de schade reeds de dagwaarde is vergoed en het overig gevorderde bedrag niet is onderbouwd. Met betrekking tot de loonderving overweegt het hof dat – ook na toezending van de aanvullende stukken in hoger beroep – niet eenvoudig kan worden vastgesteld welk loon naar aard en omvang de benadeelde partij daadwerkelijk is misgelopen. De behandeling van dit deel van de vordering vormt derhalve een onevenredige belasting van het strafproces. In zoverre kan de benadeelde partij daarom thans in haar vordering niet worden ontvangen en kan zij haar vordering slechts bij de burgerlijke rechter aanbrengen.



Met de rechtbank overweegt het hof wat betreft de immateriële schade als volgt. Het hof maakt uit de stellingen (waaronder de ingediende slachtofferverklaring in eerste aanleg) van de benadeelde partij op dat [benadeelde 14] , [benadeelde 15] en [benadeelde 16] thuis waren ten tijde van de explosie en als gevolg van die voor hen traumatische gebeurtenis psychische en psychosomatische klachten hebben (gehad). [benadeelde 17] was niet thuis ten tijde van de explosie, maar ook hij heeft psychische klachten door de gevolgen van de explosie. Op basis van de stellingen van de benadeelde partijen en wat ter zitting over de vordering is besproken, stelt het hof vast dat de benadeelde partijen door het bewezenverklaarde schade hebben geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2, en 3 zoals bij de algemene beschouwingen hiervoor verder overwogen. Het hof acht de immateriële schade voldoende onderbouwd. Het hof zal, zoals eerder toegelicht, het smartengeld begroten op € 7.000,- (3 x € 2.000 en 1 x € 1.000,-). 



In totaal wijst het hof toe een bedrag van € 7.700,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partijen [benadeelde 18] , [benadeelde 19] en [benadeelde 20]




De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 8.470,58, bestaande uit € 2.470,58 aan materiële schade en € 6.000,- (3 x € 2.000,-) aan immateriële schade. De vordering is bij het vonnis waarvan beroep toegewezen tot een bedrag van € 6.000,-. De benadeelde partij heeft de vordering in hoger beroep gehandhaafd.




Standpunt advocaat-generaal

De advocaat-generaal heeft zich op het standpunt gesteld dat enkel de immateriële schade kan worden toegewezen, met toepassing van de schadevergoedingsmaatregel en de wettelijke rente. Voor het overige dient de benadeelde partij niet-ontvankelijk te worden verklaard in de vordering, nu de vordering op dit punt onvoldoende is onderbouwd dan wel een onevenredige belasting voor het strafproces vormt.  




Standpunt verdediging

Ten aanzien van de materiële schade heeft de verdediging zich op het standpunt gesteld dat deze kosten niet voor toewijzing vatbaar zijn, nu de gevorderde schade aan de vloer en de keuken al tegen dagwaarde is vergoed door de verzekeraar en het causaal verband tussen de gestelde loonderving en het bewezenverklaarde niet kan worden aangenomen zonder nadere bewijsvoering en derhalve een onevenredige belasting voor het strafproces vormt. Ten aanzien van de immateriële schade heeft de verdediging zich op het standpunt gesteld dat deze dient te worden geschat op maximaal € 1.597,50. 




Oordeel van het hof 

Het hof overweegt met de rechtbank als volgt. Op basis van de door de benadeelde partij ingediende stukken ter onderbouwing van de schade aan de vloer en de keuken kan onvoldoende worden vastgesteld hoe groot de schade door de explosie was, welk deel daarvan reeds door de verzekering is vergoed en of en zo ja, tot welk bedrag een ‘nieuw voor oud-correctie’ dient te worden toegepast. Ten aanzien van het gevorderde bedrag aan verlies arbeidsvermogen is onvoldoende onderbouwd dat de slijmbeursontsteking bij benadeelde partij [benadeelde 18] is ontstaan door de explosie, zodat zonder nadere bewijsvoering niet kan worden vastgesteld dat er een causaal verband bestaat tussen het bewezenverklaarde feit en de gevorderde schade. Nadere bewijsvoering zou de onderhavige procedure onevenredig belasten. Het hof is derhalve van oordeel dat de benadeelde partij voor zover de vordering ziet op de materiële schade niet kan worden ontvangen en kan zij haar vordering voor dat deel slechts bij de burgerlijke rechter aanbrengen.
Wat betreft de immateriële geldt dat het hof uit de stellingen van de benadeelde partij opmaakt dat zij allen thuis waren ten tijde van de explosie en als gevolg van die voor hen traumatische gebeurtenis psychische klachten hebben (gehad). Op basis van de genoemde bewijsmiddelen en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof acht de immateriële schade bovendien voldoende onderbouwd. Het hof zal, zoals eerder toegelicht, het smartengeld op een bedrag van 
€ 2.000,- per persoon begroten. 



In totaal wijst het hof toe een bedrag van € 6.000,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 4]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 1.235,- bestaande uit € 385,- materiële schade en € 850,- immateriële schade. De vordering is bij het vonnis waarvan beroep toegewezen tot een bedrag van € 850,-. De benadeelde partij heeft de vordering in hoger gehandhaafd. 


Standpunt van de advocaat-generaal

De advocaat-generaal heeft zich op het standpunt gesteld dat de immateriële schade kan worden toegewezen, met toepassing van de schadevergoedingsmaatregel en de wettelijke rente. Voor het overige dient de benadeelde partij niet-ontvankelijk te worden verklaard in de vordering. Uit de onderbouwing blijkt dat de benadeelde in behandeling is geweest bij een praktijkondersteuner huisartsen voor geestelijke gezondheidszorg, en de kosten hiervan worden vergoed uit de basisverzekering en derhalve het eigen risico niet wordt aangesproken. 




Standpunt van de verdediging

Ten aanzien van de gevorderde materiële schade heeft de verdediging zich op het standpunt gesteld dat het gaat om toekomstige schade. Deze schade is niet vast te stellen en opeisbaar en voorts ontbreekt een onderbouwing. Ten aanzien van de immateriële schade heeft de verdediging zich op het standpunt gesteld dat deze onvoldoende is onderbouwd en derhalve niet voor toewijzing vatbaar. 




Oordeel van het hof 

Het hof overweegt met de rechtbank als volgt. Het hof acht de materiële schade onvoldoende onderbouwd. Uit de toegezonden onderbouwing blijkt dat de benadeelde partij in behandeling is bij de praktijkondersteuner huisartsen voor geestelijke gezondheidszorg. Als dit zo is dan worden de kosten hiervan vergoed vanuit de basisverzekering. Het eigen risico wordt niet aangesproken, omdat de zorg onder huisartsenzorg valt. Het hof zal dit deel van de vordering afwijzen. 



Het hof maakt uit de stellingen van de benadeelde partij op dat zij thuis was ten tijde van de explosie en als gevolg van die voor haar traumatische gebeurtenis psychische hulp nodig heeft (gehad). Op basis van de stellingen van de benadeelde partij en wat ter zitting over de vordering is besproken, stel het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof acht de immateriële schade voldoende onderbouwd. Het hof zal, gelet op de eerder uiteengezette uitgangspunten, het smartengeld begroten op het gevorderde bedrag van 
€ 850,-.



In totaal wijst het hof toe een bedrag van € 850,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 5]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 1.235,-, bestaande uit € 385,- materiële schade en € 850,- immateriële schade. De vordering is bij het vonnis waarvan beroep toegewezen en de benadeelde partij heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering integraal kan worden toegewezen, met toepassing van de schadevergoedingsmaatregel en de wettelijke rente. 




Standpunt van de verdediging

Ten aanzien van de materiële schade heeft de verdediging zich op het standpunt gesteld dat de benadeelde partij niet-ontvankelijk dient te worden verklaard, nu het causaal verband niet eenvoudig is vast te stellen. Uit de stukken blijkt dat de benadeelde partij al voor het datum van het bewezenverklaarde feit in therapie was. Ten aanzien van de immateriële schade heeft de verdediging zich op het standpunt gesteld dat de vordering dient te worden gematigd, nu het causaal verband niet eenvoudig kan worden vastgesteld. 




Oordeel van het hof 

Het hof overweegt met de rechtbank als volgt. Uit het onderzoek ter terechtzitting is voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks schade heeft geleden. Uit de door de benadeelde partij overgelegde onderbouwing blijkt dat zij na de explosie een terugval heeft gehad in fysieke en mentale klachten. Het hof acht het causale verband daarmee voldoende aannemelijk. De materiële schadeposten zijn derhalve voldoende onderbouwd en komend redelijk voor. De verdachte is naar burgerlijk recht aansprakelijk en tot vergoeding van die schade gehouden, zodat de vordering zal worden toegewezen.



Wat betreft de immateriële schade maakt het hof uit de stellingen van de benadeelde partij op dat zij ten tijde van de explosie niet thuis was, maar later de woning beschadigd aantrof en als gevolg van die voor haar traumatische gebeurtenis psychische hulp nodig heeft gehad. Op basis van de stellingen van de benadeelde partij en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof acht de immateriële schade bovendien voldoende onderbouwd. Het hof zal, tegen de achtergrond van de eerder geschetste algemene uitgangspunten, het smartengeld begroten op het gevorderde bedrag van € 850,-.



In totaal wijst het hof toe een bedrag van € 1.235,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 6]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 250,- (immateriële schade). De vordering is bij het vonnis waarvan beroep toegewezen en de benadeelde partij heeft de vordering gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering integraal dient te worden toegewezen, met toepassing van de schadevergoedingsmaatregel en de wettelijke rente.




Standpunt van de verdediging

De verdediging heeft geen verweer gevoerd met betrekking tot deze vordering. 




Oordeel van het hof 

Met de rechtbank overweegt het hof als volgt. Het hof maakt uit de stellingen van de benadeelde partij op dat zij ten tijde van de explosie niet thuis was, maar later zijn woning beschadigd aantrof. Op basis van de stellingen van de benadeelde partij en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof acht de immateriële schade voldoende onderbouwd. Het hof zal het smartengeld begroten op het gevorderde bedrag van € 250,-.



In totaal wijst het hof toe ene bedrag van € 250,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 21]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 41.200,-, bestaande uit € 36.200,- materiële schade en 5.000,- immateriële schade. De vordering is bij het vonnis waarvan beroep toegewezen tot een bedrag van € 23.000,-. De benadeelde partij heeft de vordering in hoger beroep gehandhaafd.




Standpunt van de advocaat-generaal

De advocaat-generaal heeft zich op het standpunt gesteld dat – conform de beslissing van de rechtbank – de materiële schade toewijsbaar is tot een bedrag van € 20.000,- en de immateriële schade tot een bedrag van € 3.000,- met toepassing van de schadevergoedingsmaatregel en de wettelijke rente. De omstandigheid dat de benadeelde partij geen verzekering had, doet er niet aan af dat de verdachte een onrechtmatige daad jegens de benadeelde partij heeft gepleegd en daarvoor naar burgerlijk recht aansprakelijk is. 




Standpunt van de verdediging

Ten aanzien van de materiële schade heeft de verdediging zich op het standpunt gesteld dat de benadeelde partij niet-ontvankelijk dient te worden verklaard in de vordering. Het hebben van een inboedelverzekering behoort tot de ‘standaardverzekeringen’. De benadeelde partij heeft door geen verzekering af te sluiten niet schadebeperkend gehandeld, hetgeen in civielrechtelijk zin als nalatigheid kan worden aangemerkt. Voorts zijn er geen stukken ter onderbouwing overgelegd en is de vordering niet eenvoudig van aard, zodat deze een onevenredige belasting voor het strafproces vormt. Ten aanzien van de immateriële schade heeft de verdediging zich op het standpunt gesteld dat deze dient te worden geschat op maximaal € 1.597,50. 




Oordeel van het hof 

Het hof overweegt met de rechtbank als volgt. Uit het onderzoek ter zitting is voldoende gebleken dat de benadeelde partij als gevolg van het bewezenverklaarde handelen van de verdachte rechtstreeks schade heeft geleden. Het hof acht zeer aannemelijk dat de benadeelde materiële schade heeft geleden, nu hij de directe buurman was van de verdachte en zijn woning compleet is verwoest door de explosie. Voor deze schade is de verdachte naar burgerlijk recht aansprakelijk. Dat de benadeelde partij niet verzekerd was voor de geleden schade doet hieraan niet af en maakt niet dat de verdachte, die tegenover de benadeelde partij een onrechtmatige daad heeft gepleegd, de daardoor veroorzaakte schade niet zou hoeven te vergoeden. Het hof zal gebruik maken van zijn schattingsbevoegdheid en stelt vast dat het schadebedrag in ieder geval aannemelijk is geworden tot een bedrag van € 20.000,- en wijst dit bedrag toe. Voor het overige deel van de gevorderde materiële schade is het hof van oordeel dat behandeling van de vordering een onevenredige belasting van het strafgeding oplevert. In zoverre kan de benadeelde partij daarom thans in haar vordering niet worden ontvangen en kan zij haar vordering slechts bij de burgerlijke rechter aanbrengen.



Het hof maakt uit de stellingen van de benadeelde partij op dat zijn woning als gevolg van de explosie volledig verwoest was. Op basis van de genoemde bewijsmiddelen en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof zal, zoals bij de algemene uitgangspunten is overwogen, het smartengeld van [benadeelde 21] als directe buur op een bedrag van € 3.000,- begroten. Voor het overige deel is het hof van oordeel dat behandeling van de vordering een onevenredige belasting van het strafgeding oplevert. In zoverre kan de benadeelde partij daarom thans in haar vordering niet worden ontvangen en kan zij haar vordering slechts bij de burgerlijke rechter aanbrengen.



In totaal wijst het hof toe een bedrag van € 23.000,- vermeerderd met de wettelijke rente vanaf 13 mei 2020.  



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partijen [benadeelde 22] en [benadeelde 2]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 4.000,- (immateriële schade). De vordering is bij het vonnis waarvan beroep toegewezen en de benadeelde partij heeft de vordering in hoger beroep gehandhaafd. 


Standpunt van de advocaat-generaal

De advocaat-generaal heeft zich op het standpunt gesteld dat de vordering integraal kan worden toegewezen, met toepassing van de schadevergoedingsmaatregel en de wettelijke rente. 




Standpunt van de verdediging

De verdediging heeft zich op het standpunt gesteld dat de immateriële schade dient te worden geschat op maximaal € 1.597,50 per persoon. 




Oordeel van het hof 

Het hof maakt uit de stellingen van de benadeelde partij op dat zij thuis waren ten tijde van de explosie en overweegt met de rechtbank als volgt. Op basis van de genoemde bewijsmiddelen en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof zal het smartengeld op een bedrag van € 2.000,- per persoon begroten, zoals eerder toegelicht. 



In totaal wijst het hof toe een bedrag van € 4.000,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.






Vordering van de benadeelde partijen [benadeelde 23] , [benadeelde 24] , [benadeelde 25] en [benadeelde 26]




De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 8.623,-, bestaande uit € 623,-                         materiële schade en € 8.000,- immateriële schade. De vordering is bij het vonnis waarvan beroep toegewezen en de benadeelde partijen heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering integraal dient te worden toegewezen, met toepassing van de schadevergoedingsmaatregel en de wettelijke rente. 




Standpunt van de verdediging

Ten aanzien van de materiële schade heeft de verdediging geen verweer gevoerd. Wat betreft de immateriële schade heeft de verdediging zich op het standpunt gesteld dat deze dient te worden geschat op maximaal € 1.597,50 per persoon. 




Oordeel van het hof 

Het hof overweegt met de rechtbank als volgt. Uit het onderzoek ter terechtzitting is voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks schade heeft geleden. Het hof overweegt dat de materiële schadeposten niet inhoudelijk zijn betwist. Deze schadeposten zijn voldoende onderbouwd en komen redelijk voor. Voor deze schade is de verdachte naar burgerlijk recht aansprakelijk, zodat de vordering voor zover het ziet op de materiële schade zal worden toegewezen.



Het hof maakt uit de stellingen van de benadeelde partij op dat zij ten tijde van de explosie thuis waren. Op basis van de genoemde bewijsmiddelen en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof zal het smartengeld op een bedrag van € 2.000,- per persoon begroten, zoals eerder toegelicht. 



In totaal wijst het hof toe een bedrag van € 8.632,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 27]


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 2.000,- (immateriële schade). De vordering is bij het vonnis waarvan beroep toegewezen en de benadeelde partij heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering integraal dient te worden toegewezen, met toepassing van de schadevergoedingsmaatregel en de wettelijke rente. 




Standpunt van de verdediging

De verdediging heeft zich op het standpunt gesteld dat de immateriële schade dient te worden gematigd tot maximaal € 1.597,50 per persoon. 




Oordeel van het hof 

Het hof overweegt met de rechtbank als volgt. Het hof maakt uit de stellingen van de benadeelde partij op dat hij ten tijde van de explosie thuis was. Op basis van de genoemde bewijsmiddelen en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof zal het smartengeld op een bedrag van € 2.000,- begroten, zoals eerder toegelicht. 



In totaal wijst het hof toe een bedrag van € 2.000,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Vordering van de benadeelde partij [benadeelde 28] en [benadeelde 29] 


De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 4.664,90, bestaande uit € 664,90 materiële schade en € 4.000,- (2 x € 2.000,-) immateriële schade. De vordering is bij het vonnis waarvan beroep toegewezen en de benadeelde partij heeft de vordering in hoger beroep gehandhaafd. 




Standpunt van de advocaat-generaal

De advocaat-generaal heeft zich op het standpunt gesteld dat de vordering integraal kan worden toegewezen, met toepassing van de schadevergoedingsmaatregel en de wettelijke rente. 




Standpunt van de verdediging 

Ten aanzien van de materiële schade heeft de verdediging zich op het standpunt gesteld dat de benadeelde partij niet-ontvankelijk dient te worden verklaard in de vordering. Een causaal verband tussen het bewezenverklaarde en de schade kan niet, althans onvoldoende worden vastgesteld. Wat betreft de immateriële schade heeft de verdediging zich op het standpunt gesteld dat deze dient te worden geschat op maximaal € 1.597,50 per persoon. 




Oordeel van het hof 

Het hof overweegt met de rechtbank als volgt. Uit het onderzoek ter terechtzitting is voldoende gebleken dat de benadeelde partij als gevolg van het primair bewezenverklaarde handelen van de verdachte rechtstreeks schade heeft geleden. De materiele schadeposten zijn voldoende onderbouwd en komen redelijk voor. Voor deze schade is de verdachte naar burgerlijk recht aansprakelijk. Derhalve is het hof van oordeel dat de materiële schade kan worden toegewezen.



Het hof maakt uit de stellingen van de benadeelde partij op dat zij ten tijde van de explosie thuis was. Op basis van de genoemde bewijsmiddelen en wat ter zitting over de vordering is besproken, stelt het hof vast dat de benadeelde partij door het bewezenverklaarde schade heeft geleden die is aan te merken als ‘aantasting in de persoon op andere wijze’ als bedoeld in artikel 6:106 onder b BW en die valt binnen de indeling in categorieën 1, 2 en 3 zoals bij de algemene beschouwingen hiervoor verder overwogen. Het hof zal het smartengeld op een bedrag van € 2.000,- er persoon begroten, zoals eerder toegelicht. 



In totaal wijst het hof toe een bedrag van € 4.664,90,- vermeerderd met de wettelijke rente vanaf 13 mei 2020. 



Om te bevorderen dat de schade door de verdachte wordt vergoed, zal het hof de maatregel van artikel 36f van het Wetboek van Strafrecht opleggen op de hierna te noemen wijze.





Toepasselijke wettelijke voorschriften


Het hof heeft gelet op de artikelen 36f en 157 van het Wetboek van Strafrecht.



Deze voorschriften zijn toegepast, zoals zij golden ten tijde van het bewezenverklaarde.






BESLISSING


Het hof:



Vernietigt het vonnis waarvan beroep en doet opnieuw recht:



Verklaart zoals hiervoor overwogen bewezen dat de verdachte het primair tenlastegelegde heeft begaan.



Verklaart niet bewezen hetgeen de verdachte meer of anders is tenlastegelegd dan hierboven is bewezenverklaard en spreekt de verdachte daarvan vrij.



Verklaart het primair bewezenverklaarde strafbaar, kwalificeert dit als hiervoor vermeld en verklaart de verdachte strafbaar.



Veroordeelt de verdachte tot een gevangenisstraf voor de duur van 5 (vijf) jaren.



Beveelt dat de tijd die door de verdachte vóór de tenuitvoerlegging van deze uitspraak in enige in artikel 27, eerste lid, van het Wetboek van Strafrecht bedoelde vorm van voorarrest is doorgebracht, bij de uitvoering van de opgelegde gevangenisstraf in mindering zal worden gebracht, voor zover die tijd niet reeds op een andere straf in mindering is gebracht.




Vorderingen benadeelde partij



Vordering van de benadeelde partij [benadeelde 9]
Verklaart de benadeelde partij [benadeelde 9] niet-ontvankelijk in de vordering tot schadevergoeding en bepaalt dat de benadeelde partij de vordering slechts bij de burgerlijke rechter kan aanbrengen.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.





Vordering van de benadeelde partij [benadeelde 3]
Wijst toe de vordering tot schadevergoeding van de benadeelde partij [benadeelde 3] ter zake van het primair bewezenverklaarde tot het bedrag van € 1.846,51 (duizend achthonderdzesenveertig euro en eenenvijftig cent) bestaande uit € 1.596,51 (duizend vijfhonderdzesennegentig euro en eenenvijftig cent) materiële schade en € 250,00 (tweehonderdvijftig euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 3] , ter zake van het primair bewezenverklaarde een bedrag te betalen van € 1.846,51 (duizend achthonderdzesenveertig euro en eenenvijftig cent) bestaande uit € 1.596,51 (duizend vijfhonderdzesennegentig euro en eenenvijftig cent) materiële schade en € 250,00 (tweehonderdvijftig euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 9 (negen) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.





Vordering van de benadeelde partij [benadeelde 10]
Wijst toe de vordering tot schadevergoeding van de benadeelde partij [benadeelde 10] ter zake van het primair bewezenverklaarde tot het bedrag van € 3.210,00 (drieduizend tweehonderdtien euro) bestaande uit € 1.210,00 (duizend tweehonderdtien euro) materiële schade en € 2.000,00 (tweeduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Verklaart de benadeelde partij voor het overige niet-ontvankelijk in de vordering en bepaalt dat de benadeelde partij in zoverre de vordering slechts bij de burgerlijke rechter kan aanbrengen.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 10] , ter zake van het primair bewezenverklaarde een bedrag te betalen van € 3.210,00 (drieduizend tweehonderdtien euro) bestaande uit € 1.210,00 (duizend tweehonderdtien euro) materiële schade en € 2.000,00 (tweeduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 16 (zestien) dag. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.






Vordering van de benadeelde partij [benadeelde 1]
Wijst toe de vordering tot schadevergoeding van de benadeelde partij [benadeelde 1] ter zake van het primair bewezenverklaarde tot het bedrag van € 3.569,70 (drieduizend vijfhonderdnegenenzestig euro en zeventig cent) bestaande uit € 1.569,70 (duizend vijfhonderdnegenenzestig euro en zeventig cent) materiële schade en € 2.000,00 (tweeduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Verklaart de benadeelde partij voor het overige niet-ontvankelijk in de vordering en bepaalt dat de benadeelde partij in zoverre de vordering slechts bij de burgerlijke rechter kan aanbrengen.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 1] , ter zake van het primair bewezenverklaarde een bedrag te betalen van € 3.569,70 (drieduizend vijfhonderdnegenenzestig euro en zeventig cent) bestaande uit € 1.569,70 (duizend vijfhonderdnegenenzestig euro en zeventig cent) materiële schade en € 2.000,00 (tweeduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 18 (achttien) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.





Vordering van de benadeelde partij [benadeelde 11]
Wijst toe de vordering tot schadevergoeding van de benadeelde partij [benadeelde 11] ter zake van het primair bewezenverklaarde tot het bedrag van € 2.000,00 (tweeduizend euro) ter zake van immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 11] , ter zake van het primair bewezenverklaarde een bedrag te betalen van € 2.000,00 (tweeduizend euro) als vergoeding voor immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 10 (tien) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 13 mei 2020.





Vordering van de benadeelde partij [benadeelde 12] en [benadeelde 13]
Wijst toe de vordering tot schadevergoeding van de benadeelde partij [benadeelde 12] en [benadeelde 13] ter zake van het primair bewezenverklaarde tot het bedrag van € 4.000,00 (vierduizend euro) ter zake van immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 12] , ter zake van het primair bewezenverklaarde een bedrag te betalen van € 4.000,00 (vierduizend euro) als vergoeding voor immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 20 (twintig) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 13 mei 2020.





Vordering van de benadeelde partij [benadeelde 14] , [benadeelde 15] , 



          [benadeelde 16] en [benadeelde 17]

Wijst toe de vordering tot schadevergoeding van de benadeelde partij [benadeelde 14] , [benadeelde 15] , [benadeelde 16] en [benadeelde 17] ter zake van het primair bewezenverklaarde tot het bedrag van € 7.700,00 (zevenduizend zevenhonderd euro) bestaande uit € 700,00 (zevenhonderd euro) materiële schade en € 7.000,00 (zevenduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Verklaart de benadeelde partij voor het overige niet-ontvankelijk in de vordering en bepaalt dat de benadeelde partij in zoverre de vordering slechts bij de burgerlijke rechter kan aanbrengen.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 14] , ter zake van het primair bewezenverklaarde een bedrag te betalen van € 7.700,00 (zevenduizend zevenhonderd euro) bestaande uit € 700,00 (zevenhonderd euro) materiële schade en € 7.000,00 (zevenduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 38 (achtendertig) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.





Vordering van de benadeelde partij [benadeelde 18] , [benadeelde 19] en [benadeelde 20]

Wijst toe de vordering tot schadevergoeding van de benadeelde partij [benadeelde 18] . [benadeelde 19] en [benadeelde 20] ter zake van het primair bewezenverklaarde tot het bedrag van € 6.000,00 (zesduizend euro) ter zake van immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Verklaart de benadeelde partij voor het overige niet-ontvankelijk in de vordering en bepaalt dat de benadeelde partij in zoverre de vordering slechts bij de burgerlijke rechter kan aanbrengen.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 18] , ter zake van het primair bewezenverklaarde een bedrag te betalen van € 6.000,00 (zesduizend euro) als vergoeding voor immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 30 (dertig) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 13 mei 2020.





Vordering van de benadeelde partij [benadeelde 4]
Wijst toe de vordering tot schadevergoeding van de benadeelde partij [benadeelde 4] ter zake van het primair bewezenverklaarde tot het bedrag van € 850,00 (achthonderdvijftig euro) ter zake van immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Wijst de vordering van de benadeelde partij tot schadevergoeding voor het overige af.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 4] , ter zake van het primair bewezenverklaarde een bedrag te betalen van € 850,00 (achthonderdvijftig euro) als vergoeding voor immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 4 (vier) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 13 mei 2020.





Vordering van de benadeelde partij [benadeelde 5]
Wijst toe de vordering tot schadevergoeding van de benadeelde partij [benadeelde 5] ter zake van het primair bewezenverklaarde tot het bedrag van € 1.235,00 (duizend tweehonderdvijfendertig euro) bestaande uit € 385,00 (driehonderdvijfentachtig euro) materiële schade en € 850,00 (achthonderdvijftig euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 5] , ter zake van het primair bewezenverklaarde een bedrag te betalen van € 1.235,00 (duizend tweehonderdvijfendertig euro) bestaande uit € 385,00 (driehonderdvijfentachtig euro) materiële schade en € 850,00 (achthonderdvijftig euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 6 (zes) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.





Vordering van de benadeelde partij [benadeelde 6]
Wijst toe de vordering tot schadevergoeding van de benadeelde partij [benadeelde 6] ter zake van het primair bewezenverklaarde tot het bedrag van € 250,00 (tweehonderdvijftig euro) ter zake van immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 6] , ter zake van het primair bewezenverklaarde een bedrag te betalen van € 250,00 (tweehonderdvijftig euro) als vergoeding voor immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 1 (één) dag. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 13 mei 2020.





Vordering van de benadeelde partij [benadeelde 21]
Wijst toe de vordering tot schadevergoeding van de benadeelde partij [benadeelde 21] ter zake van het primair bewezenverklaarde tot het bedrag van € 23.000,00 (drieëntwintigduizend euro) bestaande uit € 20.000,00 (twintigduizend euro) materiële schade en € 3.000,00 (drieduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Verklaart de benadeelde partij voor het overige niet-ontvankelijk in de vordering en bepaalt dat de benadeelde partij in zoverre de vordering slechts bij de burgerlijke rechter kan aanbrengen.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 21] , ter zake van het primair bewezenverklaarde een bedrag te betalen van € 23.000,00 (drieëntwintigduizend euro) bestaande uit € 20.000,00 (twintigduizend euro) materiële schade en € 3.000,00 (drieduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 113 (honderddertien) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.





Vordering van de benadeelde partij [benadeelde 22] en [benadeelde 2]
Wijst toe de vordering tot schadevergoeding van de benadeelde partij [benadeelde 22] en [benadeelde 2] ter zake van het primair bewezenverklaarde tot het bedrag van € 4.000,00 (vierduizend euro) ter zake van immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 22] , ter zake van het primair bewezenverklaarde een bedrag te betalen van € 4.000,00 (vierduizend euro) als vergoeding voor immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 20 (twintig) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 13 mei 2020.

Vordering van de benadeelde partij [benadeelde 23] , [benadeelde 24] , [benadeelde 25] en [benadeelde 26]

Wijst toe de vordering tot schadevergoeding van de benadeelde partij [benadeelde 23] , [benadeelde 24] , [benadeelde 25] en [benadeelde 26] ter zake van het primair bewezenverklaarde tot het bedrag van € 8.623,00 (achtduizend zeshonderddrieëntwintig euro) bestaande uit € 623,00 (zeshonderddrieëntwintig euro) materiële schade en € 8.000,00 (achtduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 23] , ter zake van het primair bewezenverklaarde een bedrag te betalen van € 8.623,00 (achtduizend zeshonderddrieëntwintig euro) bestaande uit € 623,00 (zeshonderddrieëntwintig euro) materiële schade en € 8.000,00 (achtduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 42 (tweeënveertig) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.





Vordering van de benadeelde partij [benadeelde 27]
Wijst toe de vordering tot schadevergoeding van de benadeelde partij [benadeelde 27] ter zake van het primair bewezenverklaarde tot het bedrag van € 2.000,00 (tweeduizend euro) ter zake van immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 27] , ter zake van het primair bewezenverklaarde een bedrag te betalen van € 2.000,00 (tweeduizend euro) als vergoeding voor immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 10 (tien) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de immateriële schade op 13 mei 2020.





Vordering van de benadeelde partij [benadeelde 28] en [benadeelde 29]
Wijst toe de vordering tot schadevergoeding van de benadeelde partij [benadeelde 28] en [benadeelde 29] ter zake van het primair bewezenverklaarde tot het bedrag van € 4.664,90 (vierduizend zeshonderdvierenzestig euro en negentig cent) bestaande uit € 664,90 (zeshonderdvierenzestig euro en negentig cent) materiële schade en € 4.000,00 (vierduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.


Veroordeelt de verdachte in de door de benadeelde partij gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.



Legt aan de verdachte de verplichting op om aan de Staat, ten behoeve van het slachtoffer, genaamd [benadeelde 28] , ter zake van het primair bewezenverklaarde een bedrag te betalen van € 4.664,90 (vierduizend zeshonderdvierenzestig euro en negentig cent) bestaande uit € 664,90 (zeshonderdvierenzestig euro en negentig cent) materiële schade en € 4.000,00 (vierduizend euro) immateriële schade, vermeerderd met de wettelijke rente vanaf de hierna te noemen aanvangsdatum tot aan de dag der voldoening.



Bepaalt de duur van de gijzeling op ten hoogste 23 (drieëntwintig) dagen. Toepassing van die gijzeling heft de verplichting tot schadevergoeding aan de Staat ten behoeve van het slachtoffer niet op.



Bepaalt dat indien en voor zover de verdachte aan een van beide betalingsverplichtingen heeft voldaan, de andere vervalt.



Bepaalt de aanvangsdatum van de wettelijke rente voor de materiële en de immateriële schade op 13 mei 2020.






Aldus gewezen door
mr. A. van Maanen, voorzitter,
mr. I.P.H.M. Severeijns en mr. J.S. van Duurling, raadsheren,
in tegenwoordigheid van mr. F.A.A.M. van der Veen, griffier,
en op 8 maart 2022 ter openbare terechtzitting uitgesproken.



mr. J.S. van Duurling is buiten staat dit arrest mede te ondertekenen. 




Proces-verbaal van het in dezelfde zaak voorgevallene ter openbare terechtzitting van het gerechtshof van 8 maart 2022.



Tegenwoordig:
mr. A. van Maanen, voorzitter,
mr. J. van Onna, advocaat-generaal,
mr. C. Sulak, griffier.
De voorzitter doet de zaak uitroepen.
De verdachte is niet in de zaal van de terechtzitting aanwezig.
De voorzitter spreekt het arrest uit.



Waarvan is opgemaakt dit proces-verbaal, dat door de voorzitter en de griffier is vastgesteld en ondertekend.





Het bewijs is terug te vinden in het in de wettelijke vorm door verbalisant [verbalisant] van de politie Oost-Nederland, districtsrecherche Gelderland Zuid, opgemaakte proces-verbaal, onderzoek MANET / ON5R020046, zaaknummer 2020426946 gesloten op 26 augustus 2020 en in de bijbehorende in wettelijke vorm opgemaakte processen-verbaal en overige schriftelijke bescheiden, tenzij anders is vermeld. De vindplaatsen verwijzen naar de pagina’s van het doorgenummerde dossier, tenzij anders is vermeld. 




Proces-verbaal van bevindingen, p. 76 t/m 82. 




Proces-verbaal van bevindingen, p. 81. 




Proces-verbaal van bevindingen, p. 13. 




Proces-verbaal van bevindingen, p. 81. 




Proces-verbaal van bevindingen, p. 78. 




Proces-verbaal van bevindingen, p. 81. 




Proces-verbaal van vergelijkend werktuigsporenonderzoek, p. 120. 




Proces-verbaal van bevindingen, uitlezen slimme meter, p. 62 en 63. 




Proces-verbaal van bevindingen, p. 80. 




Proces-verbaal van bevindingen, p. 81 en 82. 




Proces-verbaal van verhoor getuige [naam getuige] , p. 29. 




Proces-verbaal van verhoor verdachte, p. 56. 




Proces-verbaal van verhoor, p. 157. 


",Gerechtshof Arnhem-Leeuwarden,2022-03-08,2022-03-07,21-001102-21,Uitspraak,,,Strafrecht,Hoger beroep,"
Het hof verklaart bewezen dat de verdachte zich schuldig heeft gemaakt aan het veroorzaken van een gasexplosie in zijn woning en daarmee aan primair tenlastegelegde, te weten opzettelijk een ontploffing teweeg brengen, terwijl daarvan gemeen gevaar voor goederen te duchten is en opzettelijk een ontploffing teweeg brengen, terwijl daarvan levensgevaar of gevaar voor zwaar lichamelijk letsel voor een ander te duchten is. Evenals de rechtbank legt het hof een gevangenisstraf op voor de duur van vijf jaren, met aftrek van voorarrest. Voorts beslist het hof op diverse door wijkbewoners ingediende vorderingen benadeelde partij.
","

Rechtspraak.nl

","Het hof verklaart bewezen dat de verdachte zich schuldig heeft gemaakt aan het veroorzaken van een gasexplosie in zijn woning en daarmee aan primair tenlastegelegde, te weten opzettelijk een ontploffing teweeg brengen, terwijl daarvan gemeen gevaar voor goederen te duchten is en opzettelijk een ontploffing teweeg brengen, terwijl daarvan levensgevaar of gevaar voor zwaar lichamelijk letsel voor..."
