ecli,sentence,response
ECLI:NL:CBB:2022:1,"Overwegingen 1.1 Appellant heeft op 10 mei 2020 een aanvraag ingediend voor subsidie op grond van de Subsidieregeling energiebesparing eigen huis (SEEH) bij de minister van Binnenlandse Zaken en Koninkrijkrelaties (BZK). In de aanvraag heeft appellant vloer- en gevelisolatie, een energiedisplay en het waterzijdig inregelen verwarmingssysteem als energiebesparende maatregelen opgegeven. Appellant heeft als bijlage bij het aanvraagformulier foto’s van een warmtepomp, een thermostaat, slimme thermostaatknoppen, vloer- en muurisolatie en een energielabel van de warmtepomp gevoegd. Daarnaast heeft appellant als bijlage de kostenraming voor de gehele verbouwing, de factuur voor een warmtepomp en de productkenmerken van een warmtepomp toegevoegd. Op 12 augustus 2020 en 27 augustus 2020 heeft een medewerker van de Rijksdienst voor Ondernemend Nederland (RVO) om nadere informatie gevraagd. Op 27 augustus 2020 en 31 augustus 2020 heeft appellant de benodigde informatie verschaft en gemeld dat het hem vooral ging om een subsidie voor een warmtepomp. Bij e-mail van 2 september 2020 heeft de betreffende medewerker van RVO aan appellant medegedeeld dat onder de SEEH geen subsidie kan worden aangevraagd voor een warmtepomp en dat appellant voor de overige energiebesparende maatregelen ook niet in aanmerking komt voor een subsidie omdat niet aan alle vereisten voor de SEEH wordt voldaan. Appellant is erop gewezen dat hij voor de warmtepomp gebruik kan maken van de ISDE op grond van titel 4.5 van de Regeling. De minister van BZK heeft bij besluit van 8 september 2020 aan appellant meegedeeld dat hij niet in aanmerking komt voor SEEH-subsidie. 1.2 In navolging van het e-mailbericht van 2 september 2020 van RVO heeft appellant op 5 september 2020 een ISDE-aanvraag ingediend bij verweerder. Als datum van ingebruikname van de warmtepomp heeft appellant 6 februari 2020 ingevuld. 1.3 Bij het primaire besluit, dat is gehandhaafd bij het bestreden besluit, heeft verweerder de aanvraag van 5 september 2020 met toepassing van artikel 4.5.12, eerste lid, aanhef en onder f, van de Regeling afgewezen omdat deze niet binnen zes maanden na het installeren van de warmtepomp, te weten uiterlijk 6 augustus 2020, is ingediend. 2. Appellant voert, samengevat, in beroep aan dat het hem niet kan worden aangerekend dat hij de aanvraag voor de ISDE te laat heeft ingediend. Hij heeft die aanvraag pas op 5 september 2020 ingediend, omdat hij ervan uitging dat hij op grond van de al op 10 mei 2020 ingediende aanvraag voor de SEEH aanspraak kon maken op een subsidie voor de warmtepomp. Appellant werd gesterkt in zijn vertrouwen doordat hij na de indiening van de aanvraag voor de SEEH telefonisch de bevestiging van verweerder kreeg dat hij het aanvraagformulier goed had ingevuld voor de aanvraag van een subsidie voor een warmtepomp. Volgens appellant werd op de website van verweerder geen duidelijk onderscheid gemaakt tussen de SEEH en de ISDE. Pas na het e-mailbericht van 2 september 2020 werd het voor appellant duidelijk dat hij de verkeerde subsidieaanvraag had ingediend. Appellant rekent het de minister van BZK aan dat hij de aanvraag voor de SEEH niet heeft opgevat als een aanvraag in het kader van de ISDE. Volgens appellant had zijn aanvraag intern moeten worden doorgestuurd naar de juiste afdeling. Verder voert appellant aan dat door de niet adequate handelswijze zoveel vertraging is opgelopen dat hij niet meer in staat was om de achteraf gebleken onjuiste aanvraag te herstellen. Appellant voelt zich benadeeld door de trage handelswijze van verweerder. Hij vindt het bovendien onrechtvaardig dat hij wordt afgerekend op een te late indiening van de aanvraag terwijl het verweerder niet wordt aangerekend dat er laat is beslist op de aanvraag. 3. Verweerder stelt zich op het standpunt dat hij de ISDE-aanvraag terecht heeft afgewezen. De SEEH en de ISDE zijn verschillende regelingen. De SEEH ziet met name op subsidies voor isolatiemaatregelen in particuliere woningen, terwijl de ISDE ziet op het aanbrengen van technische installaties. De regelingen hebben een eigen beoordelingskader en het uitvoerende bestuursorgaan verschilt. Verweerder is verantwoordelijk voor de ISDE en de minister van BZK is verantwoordelijk voor de SEEH. Het is de verantwoordelijkheid van de aanvrager om zich te verdiepen in de vereisten en voorwaarden die horen bij de regeling waarvoor hij subsidie wil aanvragen. Uit de aanvraag van 10 mei 2020 blijkt dat appellant subsidie heeft aangevraagd voor vloer- en gevelisolatie en een aantal aanvullende energiebesparende maatregelen. Verweerder heeft het door appellant ingevulde en ingediende aanvraagformulier als uitgangspunt gehanteerd bij de beoordeling van de aanvraag. Verweerder stelt dat, gezien de vragen die in het aanvraagformulier worden gesteld en de wijze waarop het SEEH-formulier is ingevuld, duidelijk had kunnen zijn voor appellant dat hij geen subsidieaanvraag deed voor een warmtepomp. Voor de medewerkers van de minister van BZK hoefden de wijze waarop het SEEH-formulier is ingevuld en de bijlages die appellant heeft toegevoegd ook geen vragen op te roepen. Pas in de reactie (op 27 augustus 2020) op de gevraagde nadere informatie over de SEEH-aanvraag maakte appellant expliciet kenbaar dat hij een subsidie wilde aanvragen voor een warmtepomp. De medewerkers van de minister van BZK konden er dus niet eerder dan 27 augustus 2020 op bedacht zijn dat het appellant ging om de warmtepomp en niet om de andere energiebesparende maatregelen. Op dat moment was de termijn van zes maanden na de installatie uit de ISDE al verstreken. Voor de ISDE-aanvraag geldt dat op grond van artikel 4.5.12, eerste lid, aanhef en onder f, van de Regeling, dwingend is voorgeschreven dat een te laat ingediende aanvraag om subsidie moet worden afgewezen. De Regeling bevat geen hardheidsclausule en biedt verweerder dus geen ruimte voor een belangenafweging als bedoeld in artikel 3:4, eerste lid, van de Algemene wet bestuursrecht (Awb). Verweerder was daarom gehouden de aanvraag van appellant af te wijzen. 4. Aritkel 2:3, eerste lid van de Awb, luidt als volgt: Het bestuursorgaan zendt geschriften tot behandeling waarvan kennelijk een ander bestuursorgaan bevoegd is, onverwijld door naar dat orgaan, onder gelijktijdige mededeling daarvan aan de afzender. 5. Anders dan verweerder acht het College het aannemelijk dat appellant kennelijk ook de bedoeling heeft gehad om subsidie voor een warmtepomp aan te vragen. De bijlagen die appellant bij de SEEH-aanvraag heeft meegestuurd, zien vrijwel allemaal op een warmtepomp. Uit de aanvraag hadden de beoordelaars van SEEH-aanvragen kunnen afleiden dat appellant niet alleen voor vloer- en gevelisolatie en een aantal aanvullende energiebesparende maatregelen subsidie wilde aanvragen, maar ook voor een warmtepomp. Het lag daarom op de weg van de beoordelaars van SEEH-aanvragen om niet alleen een beoordeling op grond van de SEEH te doen, maar ook – eventueel na het stellen van nadere vragen aan appellant – de aanvraag op grond van artikel 2:3, eerste lid, van de Awb onmiddellijk door te sturen naar de beoordelaars van ISDE-aanvragen. Dat de SEEH en de ISDE aan verschillende bestuursorganen zijn opgedragen, zoals verweerder naar voren brengt, maakt het voorgaande, gelet op het bepaalde in artikel 2:3, eerste lid, van de Awb, niet anders. Daar komt nog bij dat de beide regelingen feitelijk worden uitgevoerd door RVO. Het College stelt vast dat de aanvraag niet is doorgezonden en dat pas in augustus, toen de termijn voor de ISDE op grond van artikel 4.5.12, eerste lid, aanhef en onder f, van de Regeling al was verstreken, door de beoordelaar van de SEEH-aanvraag nadere vragen aan appellant zijn gesteld over zijn aanvraag. Appellant heeft die vragen direct beantwoord. Onder deze omstandigheden kan appellant niet worden tegengeworpen dat zijn ISDE-aanvraag te laat bij verweerder is ingediend. Verweerder moet de ISDE-aanvraag dan ook opnieuw in behandeling nemen, uitgaande van de datum van indiening van de SEEH-aanvraag. 6. Het beroep is gegrond en het College vernietigt het bestreden besluit. Het College ziet geen aanleiding zelf in de zaak te voorzien, omdat het aan verweerder is om op de aanvraag te beslissen en de hoogte van de subsidie vast te stellen. Verweerder zal daarom een nieuw besluit moeten nemen met inachtneming van deze uitspraak. Het College stelt hiervoor een termijn van zes weken. 7. Voor een veroordeling in de proceskosten is geen aanleiding, omdat niet is gebleken van te vergoeden proceskosten.","feiten en omstandigheden
1.1
1.2
1.3

voorgaande juridische acties en besluiten
1.1
1.3
4
5
6

standpunten appellante
2

standpunten verweerder
3

juridische middelen
4

beoordeling door het college
5
6"
ECLI:NL:CBB:2022:10,"Overwegingen Feiten en omstandigheden 1. Het College gaat uit van de volgende feiten en omstandigheden. Medio maart 2001 is in Nederland mond- en klauwzeer (hierna: MKZ) uitgebroken. Op 29 maart 2001 is het eveneens in [plaats] gelegen bedrijf van [naam 2] besmet verklaard met MKZ. Het bedrijf van appellant is gelegen op een afstand van 1.311 meter van het bedrijf van [naam 2] . Bij het primaire besluit van 29 maart 2001 zijn alle evenhoevige dieren op het bedrijf van appellant met ingang van dezelfde datum verdacht verklaard van besmetting met MKZ. In dit besluit is aan appellant onder meer medegedeeld dat zijn dieren moeten worden gevaccineerd en dat zij zullen worden gedood. Op 3 april 2001 zijn de dieren van appellant getaxeerd en vervolgens op 4 april 2001 gedood. Per brief van 21 juni 2001 is de verdachtverklaring geëindigd. 2. Appellant heeft op 6 april 2001 bezwaar gemaakt tegen het primaire besluit. Bij het bestreden besluit I heeft verweerder dit bezwaar ongegrond verklaard. Bij uitspraak van 22 januari 2009 (ECLI:NL:CBB:2009:BH2722) heeft het College het beroep van appellant tegen het bestreden besluit I gegrond verklaard, dat besluit vernietigd en verweerder opgedragen om met inachtneming van de uitspraak opnieuw op de bezwaren van appellant te beslissen. Het College heeft bij die uitspraak tevens identieke beslissingen genomen op de beroepen van een aantal andere veehouders ten aanzien waarvan verweerder vergelijkbare besluiten op bezwaar had genomen. Na deze uitspraak heeft verweerder wel nieuwe besluiten genomen op de bezwaren van deze andere veehouders, maar verzuimd een nieuw besluit te nemen op de bezwaren van appellant tegen het primaire besluit. Nadat appellant verweerder op 27 januari 2020 in gebreke had gesteld, heeft verweerder op 17 februari 2020 het bestreden besluit II genomen. 3. Verweerder stelt in het bestreden besluit II voorop dat appellant feitelijk in dezelfde positie verkeerde als de vijf veehouders op wier beroepen het College heeft beslist bij uitspraak van 7 januari 2020 (ECLI:NL:CBB:2020:1). Ook de in bezwaar door appellant aangevoerde gronden en ingenomen standpunten zijn volgens verweerder hetzelfde als die van die veehouders. Daarom neemt verweerder in het bestreden besluit II het oordeel van het College in genoemde uitspraak over en legt hij dat oordeel ten grondslag aan de heroverweging van het primaire besluit. Verweerder heeft hiertoe de in genoemde uitspraak opgenomen samenvatting van de uitspraak in het bestreden besluit II geciteerd en daarnaast verwezen naar de relevante inhoudelijke overwegingen in de hoofdstukken 4 tot en met 7 van de uitspraak. Standpunten van partijen 4.1 In het beroepschrift stelt appellant dat hij niet de juistheid betwist van de uitslag van het enige besmet bevonden heparinemonster (inzending 01.26, hierna: het heparinemonster) dat afkomstig zou zijn van een kalf op het bedrijf van [naam 2] , maar wel bestrijdt dat dit monster afkomstig is van een kalf van [naam 2] . Hiertoe voert appellant aan dat vaststaat dat het heparinemonster geen DNA bevatte en dat de verwantschap tussen dit monster en het kalf van [naam 2] uitsluitend is aangenomen op basis van een analyse van de daarin aanwezige eiwitten, terwijl dit een door het Nederlands Forensisch Instituut (NFI) ‘gewraakte’ methode (eiwitmethode) is. Appellant beroept zich hiervoor op het rapport “Schriftelijke reactie op verwantschapsonderzoek aan koeien” van dr. I. Kuiper van het NFI van 13 juni 2017 (NFI-rapport). Volgens appellant blijkt uit niets dat DNA in het monster verloren is gegaan als gevolg van filtratie, waarbij al het eventueel aanwezige celmateriaal uit het monster is verwijderd, zoals wel is aangegeven in de in opdracht van de rechtbank Zwolle door dr. W.A. van Haeringen van het Dr. Van Haeringen Laboratorium B.V. te Wageningen uitgebrachte deskundigenrapportage van 28 augustus 2003 (Van Haeringen-rapport). Voorts is, aldus appellant, in dit verband van belang dat het betreffende kalf van [naam 2] geen klinische verschijnselen had, de overige monsters van het kalf niet positief op MKZ zijn getest en dat de andere kalveren, die op het bedrijf van [naam 2] in dezelfde ruimte stonden, niet waren besmet met MKZ. In dit kader hebben de uitspraken die het College heeft gedaan in de procedures die hebben geleid tot de uitspraak van 7 januari 2020, volgens appellant geen betekenis voor het onderhavige beroep, althans niet in die zin dat hierin knopen zijn doorgehakt waaraan het College bij de beoordeling van het onderhavige beroep gebonden is. Appellant verwijst hierbij naar de uitspraken van 30 juni 2015 (ECLI:NL:CBB:2015:188), 1 februari 2018 (ECLI:NL:CBB:2018:9) en 28 april 2009 (ECLI:NL:CBB:2009:BI4764). Als gevolg hiervan zijn met name de door het College in de uitspraak van 30 juni 2015 geformuleerde bewijsstappen niet relevant. Die bewijsstappen waren nog niet bekend toen het NFI-rapport werd uitgebracht. Gelet op de conclusie in het NFI-rapport over de eiwitmethode, is het College en daarmee verweerder er ten onrechte vanuit gegaan dat het heparinemonster (01.26) afkomstig is van het kalf van [naam 2] . Het NFI-rapport werpt een totaal ander licht op genoemde bewijsstappen, met name stap 1. Die stap gaat ten onrechte uit van de premisse dat verwantschap bestaat tussen het monster en het kalf van [naam 2] en beperkt zich ten onrechte tot de juistheid van het analyseresultaat. Voorafgaand aan, dan wel in het kader van bewijsstap 1 moet verweerder de verwantschap aantonen tussen het monster en het kalf van [naam 2] , maar daarin is de minister niet geslaagd. Voor de consequenties van het ontbreken van DNA in genoemd monster verwijst appellant naar het NFI-rapport en de toelichting die de auteur van dit rapport, dr. I. Kuiper, als getuige-deskundige daarop bij het College ter zitting van 26 juni 2017 heeft gegeven. 4.2 Ook voert appellant aan dat in deze beroepsprocedure niet alleen het bestreden besluit II getoetst en vernietigd zou moeten worden, maar ook het primaire besluit. Juridisch dogmatisch kan, aldus appellant, in een procedure bij de bestuursrechter niet worden uitgegaan van de juistheid van een primair besluit, omdat dat besluit dan in wezen zou worden geacht formele rechtskracht te hebben en daarom geen onderwerp meer zou kunnen zijn van de bestuurlijke heroverweging op grondslag van het daartegen gemaakte bezwaar, wat onverenigbaar is met artikel 7:11 van de Algemene wet bestuursrecht (Awb). Los hiervan, kan volgens appellant in deze beroepsprocedure niet worden uitgegaan van de rechtmatigheid van het primaire besluit, omdat de in de uitspraak van het College van 22 januari 2009 (ECLI:NL:CBB:2009:BH2722) geconstateerde onrechtmatigheid van het bestreden besluit I ook de onrechtmatigheid van het primaire besluit impliceert. Hiermee is onverenigbaar dat nu zou moeten worden uitgegaan van de rechtmatigheid van het primaire besluit. 4.3 Het NFI-rapport moet volgens appellant ook leiden tot de conclusie dat de directeur RVV bij het primaire besluit niet tot besmetverklaring en het doden van de dieren op het bedrijf van [naam 2] en in het verlengde daarvan ook niet tot de verdachtverklaring met de maatregelen vaccinatie en doding van de evenhoevige dieren voor alle bedrijven in een straal van twee kilometer rondom het bedrijf van [naam 2] , waaronder dat van appellant, heeft kunnen c.q. mogen komen. Het primaire besluit moet dus evenals het bestreden besluit II worden vernietigd. Appellant wijst hierbij, behalve op hetgeen hiervoor in 4.1 al is genoemd, op de volgende aan de directeur RVV bekende of kenbare feiten die, zowel ieder voor zich als in onderling verband bezien, grond opleveren voor ernstige twijfels over de betrouwbaarheid van het bewust heparinemonster: - Er was slechts van één dier op het hele bedrijf van [naam 2] een positieve uitslag op MKZ en daar stonden drie negatieve uitslagen van monsters die van hetzelfde dier afkomstig waren tegenover, terwijl een tweede positief op MKZ getest monster van de kop van hetzelfde kalf dateerde van na het primaire besluit en is geanalyseerd door middel van de ondeugdelijke PCR-test. - Op 25 maart 2001 heeft de RVV 26 monsters genomen van dieren die waren gehuisvest in dezelfde ruimte als die waarin het bewuste kalf van [naam 2] stond. Deze monsters waren voorafgaand aan de besmetverklaring en ruiming van het bedrijf van [naam 2] voorhanden, maar zijn niet onderzocht alvorens tot besluitvorming werd overgegaan. Nadien bleek dat al deze monsters negatief op MKZ waren getest. - De procedureafwijkingen en overige tekortkomingen bij het onderzoekslaboratorium ID-Lelystad B.V. (ID-Lelystad), zoals deze door de door het College in het kader van de uitspraak van 7 januari 2020 geraadpleegde deskundigen in hun rapport en addenda zijn geconstateerd. - De door verweerder ingebrachte, vierde bloedtaplijst met barcode 0005441-09 is op geen enkele manier traceerbaar en herleidbaar tot het onderzoek naar de op het bedrijf van [naam 2] genomen monsters en is bovendien onbesproken gebleven. - Het achterwege laten door verweerder van een contra-expertise wegens de beweerdelijke afwezigheid van voldoende bloed, terwijl uit het Van Haeringen-rapport blijkt dat weldegelijk voldoende bloed aanwezig was en nog steeds is. 4.4 Appellant stelt in het beroepschrift dat zowel het primaire als het bestreden besluit ook om de volgende redenen niet in stand kunnen blijven. Volgens appellant voerde verweerder tijdens de MKZ-crisis ingeval van een verdenking een stamping out-beleid: het enten en doden van alle evenhoevige dieren die aanwezig zijn op bedrijven, gelegen binnen een straal van twee kilometer rondom een besmet bevonden bedrijf, ongeacht of deze bedrijven zelf wel of niet besmet waren. De enkele aanwezigheid binnen de straal van twee kilometer van een besmet bevonden bedrijf was voldoende om al deze bedrijven als verdacht aan te merken en te ruimen. Dit beleid ging, aldus appellant, verder dan noodzakelijk. Gelet op het evenredigheidsbeginsel, zoals neergelegd in artikel 3:4 van de Awb, had verweerder niet meteen mogen overgaan tot het doden van alle dieren binnen genoemde straal, maar had verweerder nader onderzoek moeten doen. Dat onderzoek had ook binnen korte termijn kunnen worden uitgevoerd, waarna bij een bevestigende positieve uitslag of uitslagen alsnog direct tot doding van de dieren had kunnen worden overgegaan. Verweerder had ook van andere, minder ingrijpende maatregelen gebruik kunnen en moeten maken, zoals bijvoorbeeld het enten van de dieren met een markervaccin in plaats van met een noodvaccin. Appellant wijst in dit verband op de uitspraak van het Hof van Justitie van 15 juni 2006, nr. C-28/05 (ECLI:EU:C:2006:408), waaruit blijkt dat verweerder, rekening houdend met de noodzaak om MKZ snel en doeltreffend te bestrijden, in beginsel de in richtlijn 85/511/EEG van de Raad van 18 november 1985 tot vaststelling van gemeenschappelijke maatregelen ter bestrijding van mond- en klauwzeer bedoelde maatregelen of alle andere passende maatregelen moet vaststellen. Volgens appellant blijkt uit het gebruik van de woorden 'in beginsel' dat geen sprake is van een absolute verplichting maar dat er ook in die situatie ruimte is voor andere maatregelen, namelijk wanneer, zoals in dit geval, de aanwijzingen waarover de bevoegde lidstaat beschikt grond opleveren voor ernstige twijfels over de betrouwbaarheid van de uitslagen van de laboratoria. Volgens appellant was er in zijn geval voldoende reden voor ernstige twijfels over de betrouwbaarheid van de uitslagen van die laboratoria, als gevolg waarvan had moeten worden afgezien van het stamping out-beleid. 4.5 Appellant verzoekt tenslotte om hem een schadevergoeding toe te kennen vanwege overschrijding van de redelijke termijn als bedoeld in artikel 6 van het Verdrag tot bescherming van de rechten van de mens en de fundamentele vrijheden (EVRM). 4.6 Aanvullend heeft appellant ter zitting de betrouwbaarheid van de positieve testuitslag van het heparinemonster betwist. Volgens appellant testte dit monster op 29 maart 2001 weliswaar positief, maar is hetzelfde monster op 1 april 2001, dus vóór de inwerkingtreding van het primaire besluit op 3 april 2001, negatief getest. ID-Lelystad heeft ten onrechte nagelaten onderzoek te doen naar dit verschil tussen beide testuitslagen van hetzelfde monster. Deze negatieve testuitslag had voor de directeur RVV reden moeten zijn zich te beperken tot verdachtverklaring van de dieren in [plaats] en van ruiming af te zien in afwachting van de uitslag van nader onderzoek. Voorts heeft appellant nog aangevoerd dat de positieve testuitslag van het monster van de kop van het kalf van [naam 2] is gebaseerd op de ondeugdelijke PCR-test en dat deze uitslag geen rol heeft gespeeld in de uitspraak van het College van 7 januari 2020. Hierbij wijst appellante op het antwoord van de door het College in het kader van die uitspraak geraadpleegde deskundigen op de door het College aan hen gestelde vraag 6. 5.1 In het verweerschrift herhaalt verweerder het standpunt dat appellant feitelijk in dezelfde positie verkeerde als de vijf veehouders die beroep hebben ingesteld bij het College en waarover het College op 7 januari 2020 (eind)uitspraak heeft gedaan. Appellant heeft in de onderhavige beroepsprocedure geen nieuwe feiten en omstandigheden naar voren gebracht die kunnen leiden tot een ander oordeel dan dat van het College in die uitspraak. Alles wat appellant naar voren heeft gebracht is daarin al ruimschoots aan bod gekomen en is daarin betrokken. 5.2 Volgens verweerder is het standpunt van appellant dat de uitspraken die het College heeft gedaan in de procedures die hebben geleid tot de uitspraak van 7 januari 2020 geen betekenis hebben voor het onderhavige beroep, onjuist. De drie bewijsstappen die het College heeft geformuleerd in de uitspraak van 30 juni 2015 en gehandhaafd in (onder meer) de uitspraak van 7 januari 2020 zijn daarom in deze procedure onverkort van toepassing. 5.3 Ook de opvatting van appellant dat het primaire besluit in deze beroepsprocedure eveneens getoetst en vernietigd zou moeten worden, is volgens verweerder onjuist. Het is het ter uitvoering van de uitspraak van het College van 22 januari 2009 genomen bestreden besluit II dat in deze procedure ter discussie staat. In die uitspraak, evenals in de uitspraak van het College van 9 september 2008 (ECLI:NL:CBB:2008:BF0067) waarnaar in eerstgenoemde uitspraak wordt verwezen, heeft het College de primaire besluiten, waaronder dat ten aanzien van appellant, op zich zelf rechtmatig geacht. In deze procedure staat de vraag centraal of verweerder bij het opnieuw nemen van zijn beslissing op het bezwaarschrift van appellant, in het licht van de gegevens uit de onderzoeksdossiers van het laboratorium en de reacties van appellant daarop, op goede gronden heeft geconcludeerd dat de betwiste vaststelling van het laboratorium juist was. Verweerder is van mening dat appellant hier een discussie voert die al door het College is beslecht. Verweerder verwijst in dit verband naar de punten 4.2.5 tot en met 4.2.7 van de uitspraak van het College van 7 januari 2020. 5.4 Anders dan appellant, meent verweerder dat aan de eerste bewijsstap is voldaan, omdat de positieve testresultaten zijn verkregen in een geaccrediteerd laboratorium, namelijk ID-Lelystad. In dit verband verwijst verweerder naar punt 2.1.8 in de uitspraak van het College van 7 januari 2020. Niet vereist is dat verweerder voorafgaand aan of in verband met bewijsstap 1 aantoont dat verwantschap bestaat tussen het positief bevonden heparinemonster en het kalf op het bedrijf van [naam 2] . Volgens verweerder kan in deze procedure daarom alleen ter discussie staan of de veronderstelling van bewijsstap 1 door appellant is weerlegd door aan te tonen dat een of meer afwijkingen van deze standaarden hebben plaatsgevonden én dat deze afwijking(en) het voor hem belastende analyseresultaat kan/kunnen hebben veroorzaakt (bewijsstap 2). Daarvan is geen sprake, aangezien appellant geen nieuwe feiten en omstandigheden heeft aangevoerd ten opzichte van hetgeen waarover het College op 7 januari 2020 uitspraak heeft gedaan. In die procedure zijn al de stellingen van appellant al uitgebreid aan bod gekomen en bestreden de daarin betrokken appellanten ook dat het monster afkomstig was van een kalf dat aanwezig was op het bedrijf van [naam 2] . In het NFI-rapport zag het College geen aanleiding anders te oordelen dan het voorheen had gedaan. Dat één monster ten gevolge van filtratie geen DNA bevatte en voor wat dat monster betreft verwantschap op grond van de eiwitmethode is aangenomen, maakt volgens het College niet dat het monster voor het aannemen van verwantschap zonder betekenis zou zijn (zie punt 4.1.4 van de uitspraak van 7 januari 2020). Appellant tracht met dit beroep die procedure over te doen, zonder daarvoor nieuwe feiten of omstandigheden naar voren te brengen. Verweerder ziet daarom geen grond voor een ander oordeel dan in de onherroepelijk uitspraak van 7 januari 2020 is gegeven. Verweerder merkt verder nog op dat, anders dan appellant stelt, het heparinemonster niet het enige positief geteste monster is. Ook de analyse van het materiaal van de kop van het kalf van [naam 2] (monster 01.35) heeft geleid tot een positieve uitslag. Dit monster stond in de procedure waarover het College op 7 januari 2020 uitspraak heeft gedaan niet ter discussie. 5.5 Verweerder stelt zich op het standpunt dat het stamping out-beleid niet in strijd is met de algemene beginselen van behoorlijk bestuur. In zijn uitspraak van 9 september 2008 (ECLI:NL:CBB:2008:BF0067) heeft het College al geoordeeld dat de directeur RVV ten tijde van het nemen van de betreffende maatregelen niet beschikte over aanwijzingen die grond opleverden voor ernstige twijfels over de betrouwbaarheid van de uitslagen van het laboratorium en dus gehouden was tot het nemen van maatregelen. In de uitspraak van 7 januari 2020 heeft het College in punt 7.1, onder verwijzing naar zijn daar genoemde, eerdere uitspraken, geoordeeld dat de voor de betrokken appellanten uit het besluit tot doding van hun dieren voortvloeiende nadelige gevolgen niet onevenredig zijn in verhouding tot de met het besluit te dienen doelen. Appellant heeft geen nieuwe feiten of omstandigheden aangevoerd waaruit volgt dat de directeur RVV ten tijde van het nemen van de in geding zijnde maatregelen beschikte over zodanige aanwijzingen die grond konden vormen voor ernstige twijfels over de betrouwbaarheid van de uitslagen van die laboratoria, als gevolg waarvan had moeten worden afgezien van het stamping out-beleid. De beoordeling door het College Procedurele punten 6.1 Bij brief van 11 juni 2020 heeft het College partijen laten weten dat de stukken van de zaken 12/858, 12/859, 12/860, 15/322 en 15/329 (waarin het College op 7 januari 2020 einduitspraak heeft gedaan) bij het dossier in de onderhavige zaak zullen worden gevoegd. Ter zitting is ook gebleken dat partijen de beschikking hadden over deze stukken. 6.2 Appellant heeft verder verzocht ook het proces-verbaal van de zitting van 26 juni 2017 in de hiervoor genoemde zaken aan het dossier in deze zaak toe te voegen. Bij brief van 27 september 2021 heeft het College appellant bericht daartoe geen aanleiding te zien, omdat het verzoek niet nader was gemotiveerd. Ter zitting is echter gebleken dat zowel appellant als verweerder al de beschikking hadden over dit proces-verbaal, reden waarom dit proces-verbaal aan het dossier in deze zaak is toegevoegd. Appellant heeft ter zitting overigens toegelicht dat het proces-verbaal volgens hem van belang is in verband met zijn hiervoor in 4.1 weergegeven beroepsgrond. 6.3 Appellant heeft het College voorafgaand aan de zitting verzocht dr. W.A. van Haeringen en drs. W. Roorda te horen als getuige dan wel deskundige. Het College heeft appellant bij brieven van 27 respectievelijk 29 september 2021 bericht daartoe op dat moment geen aanleiding te zien, omdat de verzoeken niet nader waren gemotiveerd. De verzoeken zijn ter zitting nader aan de orde gesteld. De gemachtigde van appellant heeft ter zitting aangegeven dat hij dr. Van Haeringen niet langer als getuige/deskundige wenst te horen, maar drs. Roorda wel, namelijk over de gang van zaken rond de analyse en de testresultaten van de geanalyseerde monsters, mede in verband met hetgeen hij daarover in zijn pleitnota stelt onder het kopje “Uitslagen”. Appellant heeft drs. Roorda hiervoor ook meegebracht naar de zitting. 6.4 Het College constateert dat appellant in zijn aanvullend beroepschrift van 22 april 2020 ten aanzien van het onderwerp “uitslagen” geen beroepsgronden naar voren heeft gebracht, maar zich heeft beperkt tot de hiervoor in 4.1 weergegeven beroepsgrond dat wordt betwist dat het positief op MKZ geteste herparinemonster afkomstig is van een kalf op het bedrijf van [naam 2] . In het aanvullend beroepschrift is uitdrukkelijk vermeld dat appellant (thans) niet de juistheid van de uitslag van dit monster bestrijdt (zie p. 4). Het College acht het, mede gelet op het tijdsverloop sinds de aanvulling van het beroepschrift op 22 april 2020, in strijd met de goede procesorde dat appellant zijn beroepsgronden eerst ter zitting heeft uitgebreid met gronden die betrekking hebben op de genoemde gang van zaken en de testuitslagen, waaronder de betrouwbaarheid van de positieve testuitslag van het heparinemonster en de positieve testuitslag van het monster van de kop van het kalf van [naam 2] . Daaraan kan niet afdoen dat de gemachtigde zich in het aanvullend beroepschrift kennelijk het recht heeft willen voorbehouden om in een later stadium van de procedure nog met een verdere aanvulling van de beroepsgronden te komen. Nu appellant drs. Roorda heeft meegebracht naar de zitting om hem te laten verklaren over genoemde (algemene) aspecten, betekent dit dat het horen van drs. Roorda redelijkerwijs niet kan bijdragen aan de beoordeling van de zaak. Het College heeft om die reden afgezien van het horen van drs. Roorda. 6.5 Dit betekent dat het College de hiervoor in 4.6 genoemde beroepsgronden en hetgeen in de pleitnota onder het kopje “Uitslagen” is gesteld, verder buiten beschouwing zal laten en zich zal beperkten tot de in 4.1 tot en met 4.4 weergegeven beroepsgronden. De beroepsgronden 6.6 Voor zover appellant betoogt dat in deze beroepsprocedure aan de orde kan komen of het primaire besluit onrechtmatig is en dit besluit stand kan houden, volgt het College hem daarin niet. Uit hetgeen het College heeft overwogen in zijn uitspraak van 22 januari 2009, onder 2.5 en 2.6, met verwijzing naar de uitspraken van het College van 18 januari 2005 en 9 september 2008, volgt dat het primaire besluit door het College rechtmatig is geacht en op dat punt reeds is beslist in een uitspraak die kracht van gewijsde heeft gekregen. 6.7 De beroepsgrond van appellant waarin hij betwist dat het heparinemonster afkomstig is van een kalf op het bedrijf van [naam 2] slaagt evenmin. Zoals blijkt uit de uitspraak van 7 januari 2020, onder 4.1.1 en 5.2.5, betreft deze kwestie een prealabel punt, dat buiten de bewijsvoering en de daarbij van belang zijnde drie bewijsstappen ligt. Voorzover appellant meent dat verweerder in het kader van bewijsstap 1 de verwantschap moet aantonen tussen het monster en het kalf van [naam 2] , is deze opvatting dus onjuist. In die uitspraak heeft het College onder 4.1.2 tot en met 4.1.4 erop gewezen dat hij in zijn uitspraak van 17 mei 2005 (ECLI:NL:CBB:AT5832) voldoende aannemelijk heeft geacht dat het heparinemonster van het kalf met levensnummer 2979 3247 1 afkomstig is en dat dit kalf op het bedrijf van [naam 2] was gestald, en vervolgens geen aanleiding gezien daarover anders te oordelen dan in die eerdere uitspraak is gedaan. Daarbij is het College in 4.1.4 ingegaan op de eiwitmethode en het NFI-rapport. Het College heeft in dat verband uitdrukkelijk overwogen dat de omstandigheid dat één monster ten gevolge van filtratie geen DNA bevatte en voor wat dat monster betreft verwantschap op grond van de eiwitmethode is aangenomen, niet maakt dat dit monster voor het aannemen van verwantschap zonder betekenis zou zijn. Het College heeft in dat verband meerdere redenen genoemd waarom het monster dat (uiteindelijk) geen DNA bevatte, niet zou moeten worden begrepen onder de vijf monsters die van genoemd kalf afkomstig zijn. Hieraan gaat appellant met hetgeen hij ter onderbouwing van deze beroepsgrond heeft aangevoerd voorbij. Voorts is nog van belang dat het College in genoemde uitspraak van 17 mei 2005 reeds heeft geconstateerd dat verweerder het bedrijf van [naam 2] niet besmet heeft verklaard naar aanleiding van klinische verschijnselen van MKZ. Er is geen reden om nu niet van de juistheid van die constatering uit te gaan. Gelet op al het vorenstaande vindt het College ook nu geen aanleiding voor een ander oordeel met betrekking tot de verwantschap tussen het heparinemonster en het kalf van [naam 2] . 6.8 Met betrekking tot de beroepsgrond die inhoudt dat de stamping out-aanpak van verweerder onevenredig is, overweegt het College als volgt. In de uitspraak van 7 januari 2020, onder 7.1 en 7.2, heeft het College in met die van appellant vergelijkbare zaken  geoordeeld dat niet kan worden staande gehouden dat de voor de betreffende veehouders uit het besluit tot doding van hun dieren voortvloeiende nadelige gevolgen - hoe ingrijpend op zichzelf ook - onevenredig zijn in verhouding tot de met dit besluit te dienen doelen en evenmin dat verweerder toen heeft gehandeld in strijd met artikel 36 van de Gwwd. Appellant heeft geen feiten en omstandigheden aangevoerd waarom in zijn geval anders zou moeten worden geoordeeld dan dat het College in die uitspraak heeft gedaan. Overschrijding van de redelijke termijn 7.1 Appellant heeft verzocht om schadevergoeding wegens overschrijding van de redelijke termijn, zoals bedoeld in artikel 6 van het EVRM. In het eerste lid van dat artikel is, voor zover van belang, bepaald dat bij het vaststellen van zijn burgerlijke rechten en verplichtingen of bij het bepalen van de gegrondheid van een tegen hem ingestelde vervolging een ieder recht heeft op een eerlijke en openbare behandeling van zijn zaak, binnen een redelijke termijn, door een onafhankelijk en onpartijdig gerecht dat bij de wet is ingesteld. 7.2.1 In overeenstemming met de Beleidsregel van de minister van Veiligheid en Justitie van 8 juli 2014, nr. 436935, Stcrt. nr. 20210, is de Staat in de gelegenheid gesteld zich uit te laten over de mogelijk aan appellant toe te kennen vergoeding van immateriële schade wegens overschrijding van de redelijke termijn door de bestuursrechter, voor het geval dat deze schadevergoeding meer dan € 5.000,- zal bedragen. Mr. Batting heeft ter zitting van het College verklaard dat de Staat zich refereert aan het oordeel van het College. 7.2.2 Het College dient eerst de vraag te beantwoorden naar welk recht het verzoek van appellant moet worden beoordeeld. Op 1 juli 2013 is de Wet nadeelcompensatie en schadevergoeding bij onrechtmatige besluiten, voor zover betrekking hebbend op schadevergoeding, in werking getreden. Ingevolge artikel IV, eerste lid, van deze wet, blijft op schade veroorzaakt door een besluit dat werd bekendgemaakt of een handeling die werd verricht voor het tijdstip waarop deze wet voor dat besluit of die handeling in werking is getreden, het recht zoals dat gold voor dat tijdstip van toepassing. In zaken waarin het per 1 juli 2013 ingetrokken artikel 8:73 van de Awb door genoemd artikel IV, eerste lid, bij die intrekking zijn werking heeft behouden, kan de rechter een vergoeding van immateriële schade wegens overschrijding van de redelijke termijn toekennen met overeenkomstige toepassing van die bepaling (zie het arrest van de Hoge Raad van 10 juni 2011, ECLI:NL:HR:2011:BO5046). Aangezien het verzoek van appellant om schadevergoeding wegens overschrijding van de redelijke termijn betrekking heeft op de procedure naar aanleiding van besluiten die voor 1 juli 2013 bekend zijn gemaakt, is hierop het recht van toepassing zoals dat gold vóór 1 juli 2013. Het College verwijst hierbij naar zijn uitspraak van 7 januari 2020, onder 8.2.2. 7.2.3 De vraag of de redelijke termijn is overschreden, moet worden beoordeeld aan de hand van de omstandigheden van het geval. Daarbij zijn van betekenis de ingewikkeldheid van de zaak, de wijze waarop de zaak door het bestuursorgaan en de rechter is behandeld, het processuele gedrag van appellant gedurende de hele procesgang en de aard van de maatregel en het daardoor getroffen belang van appellant. 7.2.4 Bij de beoordeling of, en zo ja, in hoeverre sprake is van overschrijding van de redelijke termijn dient de duur van de procedure als geheel in aanmerking te worden genomen. Dit geldt ook indien na bezwaar en een eerdere vernietiging in beroep de herziene beslissing op bezwaar aan de rechter wordt voorgelegd en hangende die behandeling een verzoek om schadevergoeding wegens overschrijding van de redelijke termijn wordt gedaan. Het voorgaande brengt mee dat in deze zaak tot uitgangspunt moet worden genomen de duur van de procedures sinds de ontvangst door verweerder van het bezwaarschrift tegen het primaire besluit van de directeur RVV van 29 maart 2001. 7.2.5 Het gaat hier om een niet-punitieve procedure die volgt op een primair besluit dat is bekendgemaakt vóór 1 februari 2014. 7.2.6 Het College ziet aanleiding om ook in deze zaak te oordelen dat in beginsel een totale lengte van de procedure van vijf jaren nog redelijk is te achten. Hierbij is ervan uitgegaan dat de behandeling van het bezwaar ten hoogste twee jaar en de behandeling van het beroep ten hoogste drie jaar in beslag neemt (zie de uitspraak van het College van 7 januari 2020, onder 8.2.6). 7.2.7 Bij de beoordeling van de vraag of de redelijke termijn is overschreden, blijft de tijd die gemoeid is geweest met het afwachten van een prejudiciële beslissing buiten beschouwing, mits het afwachten van die beslissing redelijk is. Het College is van oordeel dat het afwachten van de prejudiciële beslissing, gegeven bij het arrest van het Hof van Justitie van 15 juni 2006 (C-28/05), in deze zaak redelijk is geweest. De tijd die gemoeid is geweest met het verkrijgen van deze prejudiciële beslissing zal dan ook buiten beschouwing worden gelaten. Deze tijd vangt aan op de dag na verzending van de verwijzingsuitspraak door de nationale rechter en eindigt op de dag van openbaarmaking van de prejudiciële beslissing door het Hof van Justitie. 7.2.8 Indien de redelijke termijn is overschreden wordt, behoudens bijzondere omstandigheden, verondersteld dat de belanghebbende immateriële schade heeft geleden in de vorm van spanning en frustratie. Voor de bepaling van de hoogte van de toe te kennen vergoeding van immateriële schade is de mate waarin de betrokkene daadwerkelijk spanning en frustratie heeft ondervonden in beginsel niet van belang. 7.2.9 In deze zaak is na een eerdere vernietiging een herziene beslissing op bezwaar aan de rechter voorgelegd. In zodanige zaken wordt de overschrijding van de redelijke termijn in beginsel volledig toegerekend aan het bestuursorgaan. Nu echter, zoals hierna zal blijken, ook in de rechterlijke fase de redelijke behandelingsduur is overschreden, zal het College de veroordeling tot vergoeding van de schade zowel uitspreken ten laste van verweerder als ten laste van de Staat. In zaken waarin de bestuurlijke en de rechterlijke fase tezamen zo lang hebben geduurd dat de redelijke termijn is overschreden, dient de rechter met het oog op toekenning van een vergoeding voor immateriële schade vanwege dat tijdsverloop te beoordelen op welke wijze de termijnoverschrijding moet worden toegerekend aan de bestuurlijke en aan de rechterlijke fase. De veroordeling tot vergoeding van die schade moet naar evenredigheid daarmee worden uitgesproken ten laste van het bestuursorgaan respectievelijk de Staat. Bij deze toerekening heeft voor de hier aan de orde zijnde zaak als regel te gelden dat de bestuurlijke fase onredelijk lang heeft geduurd voor zover de duur daarvan twee jaar overschrijdt, en de beroepsfase voor zover zij meer dan drie jaar in beslag neemt. 7.2.10 Tegen deze achtergrond zal het College hieronder de toe te kennen schadevergoeding wegens overschrijding van de redelijke termijn vaststellen. 7.2.11 Appellant heeft op 6 april 2001 een bezwaarschrift ingediend tegen het primaire besluit van 29 maart 2001. De beslissing op bezwaar dateert van 14 januari 2003 (bestreden besluit I). Hiertegen heeft appellant op 2 april 2003 beroep ingesteld. Op 18 januari 2005 heeft het College een verwijzingsuitspraak aan het Hof van Justitie gezonden waarin prejudiciële vragen zijn gesteld. Op 15 juni 2006 heeft het Hof van Justitie het arrest gewezen waarin de prejudiciële vragen zijn beantwoord. Op 22 januari 2009 heeft het College uitspraak gedaan, waarbij de beslissing op bezwaar van 14 januari 2003 is vernietigd. Op 17 februari 2020 heeft verweerder de herziene beslissing op bezwaar (bestreden besluit II) genomen. Appellant heeft op 23 maart 2020 beroep ingesteld tegen bestreden besluit II. 7.2.12 Het College stelt vast dat deze procedure vanaf de indiening van het bezwaarschrift tegen het besluit van 29 maart 2001 tot aan de dag van deze uitspraak (naar boven afgerond) 20 jaar zeven maanden heeft geduurd (in totaal 247 maanden): de behandeling van het bezwaar in eerste instantie heeft één jaar en tien maanden (22 maanden) in beslag genomen, de eerste procedure bij het College vijf jaar en 10 maanden (70 maanden), de hernieuwde bezwaarprocedure 11 jaar en één maand (133 maanden) en de nieuwe procedure bij het College bijna één jaar en 10 maanden (22 maanden). Dit betekent dat ten tijde van deze uitspraak op 18 januari 2022 de hiervoor bedoelde termijn van vijf jaar met 14 jaar en twee maanden (170 maanden) is overschreden. De tijd die gemoeid is geweest met het verkrijgen van een prejudiciële beslissing (één jaar en vijf maanden) is in deze berekening buiten beschouwing gelaten. 7.2.13 Uitgaande van een tarief van € 500,- per half jaar dat de redelijke termijn is overschreden, waarbij het totaal van de overschrijding naar boven wordt afgerond, brengt het in 7.2.12 overwogene mee dat appellant recht heeft op € 14.500,- schadevergoeding. 7.2.14 De bestuurlijke fase heeft in totaal 12 jaar en tien maanden (155 maanden) in beslag genomen. De overschrijding van de redelijke termijn in de bestuurlijke fase is (155 - 24 =) 131 maanden. De rechterlijke fase heeft (exclusief de tijd die gemoeid is geweest met het verkrijgen van een prejudiciële beslissing) in totaal zes jaar en twee maanden (75 maanden) in beslag genomen. De overschrijding van de redelijke termijn in de rechterlijke fase is (75 - 36 =) 39 maanden. De overschrijding van de redelijke termijn is dus zowel aan verweerder als aan de rechter toe te rekenen. Gelet op hetgeen hiervoor is overwogen zal verweerder dan ook worden veroordeeld tot betaling aan appellant van een bedrag van (131/170 x € 14.500 =) € 11.173,53 en de Staat tot betaling van een bedrag van (39/170 x € 14.500,- =) € 3.326,47 . 7.3 Nu het verzoek van appellant om schadevergoeding wegens overschrijding van de redelijke termijn moet worden beoordeeld naar het recht zoals dat gold vóór 1 juli 2013, dient het College het beroep uitsluitend wegens overschrijding van de redelijke termijn, bedoeld in artikel 6, eerste lid, van het EVRM, gegrond te verklaren, het bestreden besluit II te vernietigen met instandlating van de rechtsgevolgen, en verweerder en de Staat te veroordelen tot betaling aan appellant van de schadevergoedingen zoals hierna in de beslissing opgenomen. Proceskosten en griffierecht 8.1 Gelet op de omstandigheid dat het College appellant een vergoeding van immateriële schade zal toekennen wegens overschrijding van de redelijke termijn, zal het College verweerder en de Staat met toepassing van artikel 8:75 van de Awb veroordelen in de door appellant in beroep gemaakte proceskosten, en verder op de voet van artikel 8:74, tweede lid, van de Awb verweerder en de Staat opdragen het griffierecht aan appellant te vergoeden (vgl. het arrest van de Hoge Raad van 19 februari 2016, ECLI:NL:HR:2016:252, 3.14.1). 8.2 Nu verweerder en de Staat uitsluitend moeten worden veroordeeld in de proceskosten van appellant omdat aan appellant een vergoeding voor immateriële schade wegens overschrijding van de redelijke termijn wordt toegekend, zal het College, in overeenstemming met vaste jurisprudentie op dit punt, een wegingsfactor voor het gewicht van de zaak - als bedoeld in onderdeel C1 van de Bijlage bij het Besluit proceskosten bestuursrecht - hanteren van 0,5 (licht) (vgl. het arrest van de Hoge Raad van 20 maart 2015, ECLI:NL:HR:2015:660, 2.3.2). 8.3 Appellant heeft op grond van de uitspraak van het College van 22 januari 2009 al een vergoeding ontvangen voor de proceskosten die hij tot aan die uitspraak heeft gemaakt. De tot aan die uitspraak verrichte proceshandelingen blijven hierna dan ook buiten beschouwing. 8.4 Nu de overschrijding van de redelijke termijn zowel aan verweerder als aan de rechter is toe te rekenen, zal de toe te kennen vergoeding van de proceskosten en het griffierecht deels moeten plaatsvinden door verweerder en deels door de Staat, waarbij om redenen van eenvoud en uitvoerbaarheid dient te worden uitgegaan van een verdeling waarbij ieder van hen de helft betaalt van de toe te kennen bedragen (vgl. het arrest van de Hoge Raad van 19 februari 2016, ECLI:NL:HR:2016:252, r.o. 3.14.2). 8.5 Het voorgaande leidt tot een vergoeding van de volgende proceshandelingen: het indienen van een beroepschrift (1 punt met een waarde per punt van € 759,- en een wegingsfactor 0,5) en het bijwonen van de zitting (1 punt met een waarde per punt van €  759,- en een wegingsfactor 0,5). Het College stelt de aan appellant voor deze proceshandelingen toe te kennen proceskostenvergoeding daarom vast op € 759,-.","feiten en omstandigheden
1

voorgaande juridische acties en besluiten
2
3

standpunten appellante
4.1
4.2
4.3
4.4
4.5
4.6

standpunten verweerder
5.1
5.2
5.3
5.4
5.5

juridische middelen
6.1
6.2
6.3
6.4
6.5

beoordeling door het college
6.6
6.7
6.8
7.1
7.2.1
7.2.2
7.2.3
7.2.4
7.2.5
7.2.6
7.2.7
7.2.8
7.2.9
7.2.10
7.2.11
7.2.12
7.2.13
7.2.14
7.3
8.1
8.2
8.3
8.4
8.5"
ECLI:NL:CBB:2022:100,"Overwegingen 1. Het wettelijk kader is opgenomen in de bijlage, die deel uitmaakt van deze uitspraak. Aanleiding van deze procedure 2. Appellante heeft op grond van de TVL een aanvraag ingediend voor een subsidie voor het vierde kwartaal (Q4) van 2020. 3. Over de onderneming van appellante waren op 15 maart 2020 in het handelsregister van de Kamer van Koophandel (KvK) de SBI-codes 32.30 (Vervaardiging van sportartikelen) en 93.11.9 (Overige sportaccommodaties) opgenomen, en als bedrijfsomschrijving “De ontwikkeling, fabricage, montage, bouw en plaatsing van indoor en outdoor klimwanden en klimelementen, alsmede de import en export, inkoop en verkoop van materialen ten behoeve van voormelde klimwanden en klimelementen en de exploitatie van voormelde klimwanden”. 4. Verweerder is bij de verlening van de subsidie uitgegaan van de SBI-code 32.30, waarbij de omvang van de vaste lasten forfaitair op 16% van de omzet is vastgesteld. 5. Bij het bestreden besluit heeft verweerder het primaire besluit herroepen, omdat de hoofdactiviteit van appellante beter aansluit bij SBI-code 68.20.4 (Verhuur van onroerend goed (niet van woonruimte)). De omzet van appellante bestaat uit huuropbrengsten voor de verhuur van klimhallen. De omvang van de vaste lasten is bij SBI-code 68.20.4 forfaitair op 26% van de omzet vastgesteld. Standpunt appellante 6.  Appellante voert aan dat verweerder bij het bestreden besluit ten onrechte is uitgegaan van de SBI-code 68.20.4. Volgens appellante moet de SBI-code 93.11.9 worden gehanteerd, waarbij de omvang van de vaste lasten forfaitair op 34% van de omzet is vastgesteld. Appellante staat met de SBI-code 93.11.9 in het handelsregister van de KvK ingeschreven. Appellante verhuurt niet alleen klimwanden, maar exploiteert deze ook. Daarnaast is de SBI-code 93.11.9 ook gehanteerd bij de aanvraag voor een subsidie voor het tweede en derde kwartaal van 2020. Appellante verzoekt om alle aanvragen voor subsidies op grond van de TVL vast te stellen aan de hand van de SBI-code 93.11.9. Standpunt verweerder 7. Verweerder stelt dat de SBI-code 93.11.9 niet aansluit bij de hoofdactiviteit van appellante. Uit de toelichting op SBI-code 93.11.9 blijkt dat deze SBI-code van toepassing is op ondernemers (niet zijnde sportclubs of sportscholen) die het dagelijks beheer uitoefenen over accommodaties voor onder andere klimhallen. Verweerder kan uit de bedrijfsomschrijving van appellante en de door appellante verstrekte informatie niet afleiden dat appellante het dagelijks beheer voert over dergelijke accommodaties. Verweerder is daarentegen van mening dat de SBI-code 68.20.4 passend is bij de hoofdactiviteit van appellante. Verweerder verwijst naar de toelichting bij de SBI-code 68.20.4. Uit de informatie die appellante heeft verstrekt volgt dat zij de accommodaties aan andere ondernemingen in de fiscale eenheid verhuurt en dat die andere ondernemingen het dagelijks beheer over de accommodaties voeren. In de bedrijfsomschrijving van appellante staat onder andere de exploitatie van klimwanden vermeld. Daaronder kan worden begrepen de verhuur van de (ruimtes met de) klimwanden. 8. Verweerder geeft aan dat hij bij de aanvraag voor een subsidie voor Q2 en Q3 2020 een fout heeft gemaakt door de subsidie aan de hand van de SBI-code 93.11.9 vast te stellen. Verweerder is echter niet gehouden om een gemaakte fout te herhalen en (opnieuw) een onjuiste beslissing te nemen. Beoordeling door het College 9. De omvang van dit beroep is beperkt tot het bestreden besluit. Appellante heeft alleen daartegen beroep ingesteld. Als appellante het niet eens is met de SBI-code die verweerder heeft gehanteerd bij andere besluiten op subsidieaanvragen op grond van de TVL, moet appellante, zoals ter zitting is toegelicht, daar apart rechtsmaatregelen tegen treffen. 10. Aan het College ligt de vraag voor of verweerder in het bestreden besluit terecht aan appellante een subsidie heeft toegekend op basis van SBI-code 68.20.4 in plaats van SBI-code 93.11.9. Het College beantwoordt die vraag ontkennend. Verweerder heeft in bezwaar gekeken of de tweede SBI-code vermeld in het handelsregister (SBI-code 93.11.9) de hoofdactiviteit is. Verweerder vindt de hoofdactiviteit van appellante beter passen bij de SBI-code 68.20.4, omdat appellante omzet genereert uit de verhuur van de klimhallen. Daarom heeft verweerder op basis van de SBI-code 68.20.4 bij het bestreden besluit een subsidie toegekend. Ter zitting heeft appellante echter afdoende toegelicht dat zij niet alleen de klimwanden verhuurt, maar ook exploiteert. Appellante bepaalt de uitstraling van de klimhallen en heeft het merk gecreëerd. Daarnaast heeft appellante vergaande invloed op de dagelijkse gang van zaken bij de verschillende klimhallen, zoals het verzorgen van de opleiding van personeel en de veiligheidsaspecten, en waar nodig werken de eigenaren van appellante zelf in de accommodaties. Hieruit kan worden afgeleid dat zowel de ondernemingen die tot dezelfde eenheid behoren als appellante zelf (mede) het dagelijks beheer voeren over de klimhallen. 10. Het beroep is gegrond en het College vernietigt het bestreden besluit. Het College draagt verweerder op om binnen vier weken nieuwe besluiten op bezwaar te nemen waarbij aan appellante subsidie dient te worden verstrekt op basis van SBI-code 93.11.9.","feiten en omstandigheden
1
2
3
4
5

voorgaande juridische acties en besluiten
6
7
8
9
10

standpunten appellante
6

standpunten verweerder
7
8

juridische middelen

beoordeling door het college
9
10"
ECLI:NL:CBB:2022:101,"Grondslag van het geschil 1.1 De rechtbank heeft het beroep van [naam 2] , [naam 3] B.V. en [naam 1] Holdings B.V. niet-ontvankelijk verklaard. Het hoger beroep van de minister richt zich niet tegen deze niet-ontvankelijkverklaringen. In dit geschil is dan ook slechts het hoger beroep van de minister en het voorwaardelijk incidenteel hoger beroep van [naam 1] gericht tegen de gegrondverklaring door de rechtbank van het beroep van [naam 1] , aan de orde. 1.2 Voor een uitgebreide weergave van het verloop van de procedure, het wettelijk kader en de in dit geding van belang zijnde feiten en omstandigheden, voor zover niet bestreden, wordt verwezen naar de aangevallen uitspraak. Het College volstaat met het volgende. 1.3 In 2012 heeft het Voedsel en Veterinair Bureau van de Europese Commissie eindverslag gedaan van een in april 2012 in Nederland uitgevoerde audit om het bestaande controlesysteem voor de productie en het in de handel brengen van levende tweekleppige weekdieren te controleren. Uit het verslag komt naar voren dat de bevoegde autoriteiten niet afdoende kunnen garanderen dat alle levende tweekleppige weekdieren die in de handel worden gebracht, voldoen aan de gezondheidsnormen. Daarbij is in het bijzonder gewezen op het bestaan van onvoldoende toezicht op de doelmatigheid van de zuiveringsinstallaties. Naar aanleiding hiervan heeft de NVWA een programma opgezet om het toezicht op de doelmatigheid van de zuiveringsinstallaties te verbeteren. Voor de beoordeling van de validatie van een door een zuiveringsinstallatie uitgevoerd zuiveringsproces heeft de NVWA ervoor gekozen het “Cefas Protocol for Inspection and Approval of Purification (Depuration) Systems – England and Wales. Version 9” (het Cefas protocol) te hanteren. 1.4 [naam 1] is exploitant van een levensmiddelenbedrijf. Zij zuivert, verwatert en verhandelt onder andere oesters. Voor de validatie van haar zuiveringsproces maakt zij gebruik van een rapport van onderzoekbureau GIMaRIS uit 2015 met de titel “Validatie van de zuiveringsprocessen van schelpdieren (Mytilus edulis, Crassostrea gigas en Ostrea edulis) bij [naam 1] ” (het GIMaRIS-rapport). Op 8 juni 2016 heeft een systeemaudit plaatsgevonden bij [naam 1] . In de verslaglegging daarvan heeft de NVWA te kennen gegeven dat de validatie van het zuiveringsproces niet als afdoende is beoordeeld. Bij brief van 16 augustus 2016 is aan [naam 1] daarom een waarschuwing gegeven. 1.5 Bij besluit van 23 maart 2018 (boetebesluit) heeft de minister, naar aanleiding van een nieuwe inspectie op 18 oktober 2017, een bestuurlijke boete van € 1.050,- opgelegd aan [naam 1] wegens overtreding van artikel 2, tweede lid, van het Warenwetbesluit hygiëne van levensmiddelen in verbinding met artikel 3, eerste lid, en bijlage III, sectie VII, hoofdstuk IV, onder A.3, tweede volzin (hierna: bijlage III), van Verordening (EG) 853/2004 van het Europees Parlement en de Raad van 29 april 2004 houdende vaststelling van specifieke hygiënevoorschriften voor levensmiddelen van dierlijke oorsprong (Verordening 853/2004), omdat levende tweekleppige weekdieren niet continu werden gezuiverd gedurende een periode die lang genoeg was om ze te laten voldoen aan de gezondheidsnormen. 1.6 Bij zijn besluit van 25 juli 2018 (bestreden besluit), waartegen het beroep bij de rechtbank was gericht, heeft de minister het volgende beslist. Er is sprake van een open norm. Om aan deze norm te kunnen voldoen moet het zuiveringsproces worden gevalideerd en moet ook sprake zijn van verificatie (artikel 4, eerste lid, van Verordening (EG) nr. 2073/2005 van de Commissie van 15 november 2005 inzake microbiologische criteria voor levensmiddelen (Verordening 2073/2005)). Volgens de minister kan in het geval van [naam 1] niet op basis van de validatietesten worden bepaald hoe lang de oesters moeten worden gezuiverd om te voldoen aan de gezondheids- en microbiologische normen. Daarom staat niet vast dat de oesters na zuivering aan die normen zullen voldoen. Aan de boete ligt niet ten grondslag dat [naam 1] niet goed heeft geverifieerd, maar dat niet op de juiste manier is gevalideerd. Verificatie is een controle achteraf om te beoordelen of een gevalideerd proces goed functioneert, terwijl met de vereiste validatie moet worden aangetoond dat de oesters na zuivering zullen voldoen aan de normen. De minister vult de open norm in door het Cefas protocol als referentiedocument te gebruiken. In de situatie van [naam 1] , waarin niet wordt gewerkt met een systeem waarbij de watertemperatuur een vaste waarde heeft gedurende het hele seizoen, schrijft het Cefas protocol voor dat drie onderzoeken worden gedaan, bij hoge, midden en lage temperatuur. De inspecteur heeft geconstateerd dat niet is vastgesteld of gedocumenteerd dat er bij het zuiveren bij lagere of hogere watertemperaturen dan de laagst of hoogst gemeten watertemperatuur sprake is van welke effectieve zuiveringstijd dan ook. De vastgestelde zuiveringstijden voor de niet onderzochte watertemperaturen missen een onderbouwing. Daarom kan niet gesteld worden dat de oesters lang genoeg worden gezuiverd om te voldoen aan de norm. De minister heeft [naam 1] niet zozeer verweten dat zij een ander protocol hanteert dan het Cefas protocol, maar dat zij niet heeft aangetoond dat de oesters voldoende lang gezuiverd worden zodat zij na het zuiveringsproces aan de gezondheids- en microbiologische normen zullen voldoen. Voor het zuiveren van oesters in mosselbakken zijn geen validatietesten uitgevoerd, waarbij de effectiviteit van het zuiveren in mosselbakken is onderzocht, waardoor van geen enkele zuiveringstijd is vastgesteld dat die effectief zou zijn voor het zuiveren van oesters. Dat betekent dat niet kan worden gesteld dat de oesters conform de norm lang genoeg zijn gezuiverd. Uitspraak van de rechtbank 2.1 De rechtbank heeft het beroep van [naam 1] gegrond verklaard, het bestreden besluit vernietigd en zelf in de zaak voorzien door het boetebesluit te herroepen. De rechtbank heeft, voor zover voor het hoger beroep van belang, het volgende overwogen (waarbij eiseres 2 [naam 1] is): “10.2. Ter zitting heeft verweerder uitdrukkelijk bevestigd dat artikel 3, eerste lid, en bijlage III, sectie VII, hoofdstuk IV, onder A.3, tweede volzin, van Verordening (EG) 853/2004 de door eiseres 2 overtreden norm is en dat voor de overtreding van alleen die norm de boete is opgelegd. Dit betekent dat eiseres volgens verweerder niet aan de norm heeft voldaan dat levende tweekleppige weekdieren (in dit geval oesters) continu moeten worden gezuiverd gedurende een periode die lang genoeg is om ze te laten voldoen aan de gezondheidsnormen van hoofdstuk V en aan de overeenkomstig Verordening (EG) nr. 852/2004 aangenomen microbiologische normen. Ter zitting heeft verweerder verduidelijkt dat hij het zinsdeel “om ze te laten voldoen” aldus leest dat validatie moet plaatsvinden. Naar het oordeel van de rechtbank volgt uit deze bepaling geen verplichting tot validatie van het zuiveringsproces van oesters. Het inlezen van een dergelijke validatie-eis zou tot strijd leiden met het beginsel dat op basis van een wettelijke bepaling voor eenieder duidelijk moet zijn welk handelen of nalaten tot het opleggen van een straf kan leiden (het zogenoemde lex certa-beginsel). 10.3. Hieruit volgt dat het betoog van eiseres 2 dat de norm die volgens verweerder is overschreden geen validatie van het zuiveringsproces vereist, slaagt. De eerste vier constateringen uit de eerdere audit die bij de inspectie van 18 oktober 2017 wederom als overtreding zijn aangemerkt, leveren daarom geen overtreding van de volgens verweerder geschonden norm op en komen te vervallen als grondslag voor boeteoplegging. Deze vier constateringen zijn immers allemaal terug te voeren op verweerders standpunt dat het GIMaRIS-rapport en daarop ingerichte processen niet voldoen aan de eisen van validatie. Ook de vijfde constatering die verweerder aan de boete ten grondslag heeft gelegd steunt op het ontbreken van de volgens verweerder op grond van artikel 3, eerste lid, en bijlage III, sectie VII, hoofdstuk IV, onder A.3, tweede volzin, van Verordening (EG) 853/2004 vereiste validatie. Ook die constatering levert geen overtreding van die norm op. Wat eiseres 2 verder ten aanzien van de door verweerder veronderstelde eis van accreditatie en met betrekking tot de toepassing door verweerder van Infoblad 85 en het Cefas-rapport heeft aangevoerd, behoeft daarom geen bespreking meer. 11. Ook de zesde tekortkoming die verweerder aan de boeteoplegging ten grondslag heeft gelegd, kan de boete niet dragen. Eiseres 2 heeft aannemelijk gemaakt dat het door verweerder geconstateerde, berust op een verschrijving van het aantal uren dat een partij oesters is gezuiverd tussen 21 en 23 december 2016. Bovendien heeft eiseres 2 aannemelijk gemaakt dat de desbetreffende partij na 23 december 2016 nog geruime tijd verwaterd is alvorens deze is verhandeld. Nu eiseres 2 onbetwist heeft gesteld dat het zuiveren en het verwateren van oesters op dezelfde wijze plaatsvindt, voldeed deze partij tenminste materieel aan de norm die volgens verweerder is geschonden. 12. Het beroep voor zover dat is ingesteld door eiseres 2 is gegrond en het bestreden besluit moet worden vernietigd. Omdat de constateringen die verweerder aan de boete ten grondslag heeft gelegd geen overtreding opleveren van de norm die verweerder aan het boetebesluit ten grondslag heeft gelegd, zal de rechtbank bovendien zelf in de zaak voorzien door het boetebesluit te herroepen. Dat betekent dat eiseres 2 de boete niet hoeft te betalen.” Beoordeling van het geschil in hoger beroep 4. Aan de boete ligt ten grondslag dat het zuiveringsproces van [naam 1] niet op de juiste manier is gevalideerd. Volgens de minister heeft de rechtbank ten onrechte overwogen dat uit bijlage III geen verplichting tot validatie van het zuiveringsproces van oesters volgt. Uit bijlage III vloeit voort dat exploitanten van levensmiddelenbedrijven zoals [naam 1] een formele beoordeling moeten uitvoeren naar de doelmatigheid van het zuiveringssysteem. Deze exploitanten moeten het zuiveringsproces zodanig beheersen, dat in alle stadia van het proces gegarandeerd kan worden dat de zuiveringsduur van levende tweekleppige weekdieren, zoals oesters, doelmatig is. De rechtbank lijkt ten onrechte uit te gaan van een toets achteraf van partijen oesters. Dat bijlage III moet worden uitgelegd vanuit een doelmatigheidsperspectief blijkt volgens de minister ook als bijlage III in samenhang wordt gelezen met de artikelen 3 en 4 van Verordening 2073/2005 en bijlage I van die Verordening onder 1.25, die een uitwerking vormen van artikel 4 van Verordening 852/2004. Uit deze bepalingen volgt dat een exploitant van een levensmiddelenbedrijf moet beschikken over op HACCP gebaseerde procedures en goede hygiënepraktijken. In dat verband verwijst de minister ook naar overweging 5 uit de considerans van Verordening 2073/2005, waaruit volgt dat de veiligheid van levensmiddelen hoofdzakelijk wordt gewaarborgd door preventie. Indien slechts achteraf wordt gecontroleerd of het product aan de normen van de voedselveiligheid voldoet, wordt niet voldaan aan deze verplichting volgens de minister. Nu de validatie van de zuiveringsprocessen van oesters op een aantal punten niet afdoende is, zoals door de NVWA geconstateerd bij de inspectie op 18 oktober 2017, is volgens de minister dus sprake van overtredingen van artikel 3, en bijlage III. 5. Bijlage III bepaalt dat levende tweekleppige weekdieren continu moeten worden gezuiverd gedurende een periode die lang genoeg is om ze te laten voldoen aan de gezondheidsnormen van hoofdstuk V en aan de overeenkomstig Verordening 852/2004 aangenomen microbiologische normen. Het College stelt vast dat bijlage III niet bepaalt op welke wijze en volgens welke procedure exploitanten van een levensmiddelenbedrijf moeten bewerkstelligen dat zij aan deze norm voldoen. Anders dan de minister betoogt, is in bijlage III niet voorgeschreven dat exploitanten van levensmiddelenbedrijven dienen te beschikken over een (vooraf, al dan niet HACCP-) gevalideerd zuiveringsproces. Een dergelijke verplichting kan, mede gelet op het beginsel dat op basis van een wettelijke bepaling voor eenieder duidelijk moet zijn welk handelen of nalaten tot het opleggen van een straf kan leiden, daarin evenmin worden gelezen. Dat het valideren, te weten het vooraf vaststellen van de werking van het zuiveringssysteem, essentieel is voor een doelmatige beheersing van het zuiveringsproces, zoals de minister stelt, maakt dat niet anders. De rechtbank heeft dan ook terecht geoordeeld dat de [naam 1] verweten gedragingen, wat hier verder ook van zij, geen overtreding vormen van bijlage III. 6. Dit houdt in dat de rechtbank de boete terecht heeft vernietigd en dat het hoger beroep van de minister niet slaagt. 7. Omdat het hoger beroep van de minister niet slaagt, behoeft het voorwaardelijke incidentele hoger beroep van [naam 1] geen verdere bespreking. Verzoek om schadevergoeding 8. Op grond van artikel 8:88, eerste lid, aanhef en onder a, van de Algemene wet bestuursrecht (Awb) is de bestuursrechter bevoegd op verzoek van een belanghebbende een bestuursorgaan te veroordelen tot vergoeding van de schade die de belanghebbende lijdt of zal lijden als gevolg van, voor zover hier van belang, een onrechtmatig besluit. 9. Bij de beoordeling van een verzoek om schadevergoeding zoekt het College zoveel mogelijk aansluiting bij het schadevergoedingsrecht in het Burgerlijk Wetboek. Om voor schadevergoeding in aanmerking te komen dient in elk geval aannemelijk te worden gemaakt dat schade is geleden door onrechtmatig handelen van het bestuursorgaan. De stelplicht en bewijslast van de schade en het causaal verband tussen het onrechtmatig handelen van het bestuursorgaan en de schade liggen bij [naam 1] . 10. Nu het hoger beroep van de minister niet slaagt, is komen vast te staan dat zowel het boetebesluit als het bestreden besluit onrechtmatig zijn. Omdat [naam 1] haar verzoek om schadevergoeding ter zitting heeft beperkt tot € 25.000,-, is het College bevoegd daarover te oordelen. 11. Omdat het boetebesluit is herroepen, zal de boete niet meer worden geïnd, zodat [naam 1] op dit punt geen schade lijdt. Wat betreft de kosten van validaties die [naam 1] heeft laten uitvoeren, is [naam 1] er naar het oordeel van College niet in geslaagd aannemelijk te maken dat er een rechtstreeks verband is tussen het onrechtmatige boetebesluit en de kosten van deze validaties. [naam 1] heeft naar eigen zeggen deze, in de ogen van [naam 1] onverplichte, validaties laten uitvoeren omdat de minister een nieuwe boete heeft opgelegd voor een vergelijkbare overtreding als in deze zaak en dus bleef handhaven ondanks de vernietiging van het bestreden besluit en de herroeping van het boetebesluit door de rechtbank. De schade houdt dan ook verband met de na de eerste boete volgende handhavingshandelingen van de minister en niet met die eerste opgelegde, maar door de rechtbank (en in hoger beroep bevestigde) herroepen boete. Het College wijst het verzoek om schadevergoeding dan ook af. Slotsom 12. Het hoger beroep van de minister is ongegrond. Het voorwaardelijk incidenteel hoger beroep van [naam 1] komt daarmee te vervallen. 13. De uitspraak van de rechtbank kan worden bevestigd. 14. Het verzoek om schadevergoeding wordt afgewezen. 15. Op grond van artikel 8:109, tweede lid, van de Algemene wet bestuursrecht wordt van de minister een griffierecht van € 519,- geheven. 16. Het College zal de minister veroordelen in de door [naam 1] gemaakte proceskosten. Deze kosten stelt het College op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 1.518,- (1 punt voor het indienen van het verweerschrift (inclusief voorwaardelijk incidenteel hoger beroep) en 1 punt voor het verschijnen ter zitting bij het College, met een waarde per punt van € 759,- en een wegingsfactor 1).","feiten en omstandigheden
1.2
1.3
1.4
1.5
1.6

voorgaande juridische acties en besluiten
1.1
2.1
4
5
6
7
8
9
10
11
12
13
14
15
16

standpunten appellante
4
5

standpunten verweerder
6

juridische middelen
1.6
2.1

beoordeling door het college
2.1
4
5
6
7
10
11
12
13
14"
ECLI:NL:CBB:2022:102,"Overwegingen Inleiding 1.1 Appellanten exploiteren een eigen biovergistingsinstallatie waarmee zij duurzame energie in de vorm van elektriciteit en warmte produceren. Voor duurzame energie kent verweerder aan appellanten GvO’s toe, zoals bedoeld in de Regeling garanties van oorsprong en certificaten van oorsprong (Regeling). De GvO’s worden uitgegeven door CertiQ namens verweerder. Op basis van het aantal toegekende GvO’s ontvangen appellanten SDE-subsidie. 1.2 De biovergistingsinstallaties van appellanten zijn zogenoemde ‘co-vergisters’. Naast dierlijke mest wordt ook ander organisch materiaal ingevoed in de vergister. Eén van de producten die appellanten hiervoor gebruiken is glycerinewater, afkomstig van biodieselfabrikant [naam 13] B.V. ( [naam 13] ). 1.3 Op 7 januari 2019 heeft CertiQ een e-mail gestuurd aan [naam 14] B.V. ( [naam 14] ), die de rapportages verzorgt voor de vergistingsinstallaties van appellanten. In deze e-mail is vermeld dat CertiQ door de Rijksdienst voor Ondernemend Nederland (RVO) op de hoogte is gesteld van het feit dat een aantal producenten van duurzame energie glycerinewater gebruiken dat volgens RVO methanol bevat dat mogelijk van niet-duurzame oorsprong is. Naar aanleiding hiervan is tussen CertiQ en [naam 14] een discussie op gang gekomen, waarna [naam 14] op 11 juli 2019 een rapport heeft opgesteld, genaamd ‘Glycerinewater, Beoordeling conform de Regeling Garanties van Oorsprong en de NTA 8003:2017’. CertiQ heeft vervolgens [naam 15] B.V. ( [naam 15] ) verzocht een ‘review’ te geven op de kwestie. [naam 15] heeft naar aanleiding hiervan op 6 januari 2020 een memo uitgebracht. Appellanten hebben op 21 januari 2020 schriftelijk op dit memo gereageerd. 1.4 Met de primaire besluiten, die bij de bestreden besluiten zijn gehandhaafd, heeft verweerder in verband met het gebruik van het glycerinewater van mogelijk niet-duurzame oorsprong, het aantal GvO’s van appellanten voor 2018 en 2019 verminderd. Appellanten zijn het hier niet mee eens, omdat zij van mening zijn dat glycerinewater naar haar aard zuivere biomassa is en er dus geen reden is voor verweerder om het aantal GvO’s van appellanten te verlagen. Standpunten partijen 2. Verweerder heeft in de bestreden besluiten gesteld dat sprake is van onvermijdbare verontreiniging, zodat op grond van artikel 15, zesde lid, van de Regeling via bemonstering had moeten worden aangetoond dat sprake is van ten hoogste 3,00 massaprocent per partij onvermijdbare verontreiniging met kunststoffen en ander materiaal van langcyclisch organische oorsprong (ook wel: 3%-criterium). Nu appellanten dat niet hebben aangetoond, moet volgens verweerder het methanolhoudende glycerinewater worden aangemerkt als niet-zuivere biomassa. Vervolgens moet op basis van de door appellanten overgelegde rapportages administratief worden bepaald hoeveel kWh van de totale elektriciteitsproductie kan worden toegewezen aan het methanolhoudende glycerinewater en moeten de daarmee corresponderende GvO’s worden gecorrigeerd. De Regeling staat namelijk niet toe dat GvO’s worden afgegeven voor niet-zuivere biomassa. Verweerder heeft in dit kader verwezen naar de artikelsgewijze toelichting bij de Regeling, waarin onder meer staat: “Als zuivere biomassa in de productie-installatie wordt verwerkt, dient de producent bij zijn verklaring een bewijs te voegen dat hij voor de bepaling van de zuiverheid van de in zijn productie-installatie verwerkte biomassa een daartoe geëigende methode toepast, waarbij hij per partij aan de hand van bemonstering onderzoekt en vaststelt dat het aandeel onvermijdbare kunststoffen niet meer bedraagt dan drie massaprocent (artikel 15, zesde lid).” 3. Appellanten zijn het niet eens met de bestreden besluiten. Appellanten voeren aan dat verweerder op grond van de Regeling niet bevoegd was om zelf wijzigingen aan te brengen in de door appellanten overgelegde gegevens. Maar ook als verweerder die bevoegdheid wel zou hebben, had verweerder van die bevoegdheid geen gebruik mogen maken. De elektriciteit en warmte zijn opgewekt met naar zijn aard zuiver biogas, ontstaan uit naar haar aard zuivere biomassa. Glycerinewater is toegelaten als grondstof voor co-vergisting op grond van bijlage Aa bij de Uitvoeringsregeling Meststoffenwet. De besluiten hebben daarnaast terugwerkende kracht naar 2018 en 2019, zodat appellanten hiermee vooraf geen rekening konden houden, wat strijd oplevert met het rechtszekerheids- en vertrouwensbeginsel. Tot slot zijn volgens appellanten de toegepaste kortingspercentages niet uit de besluiten te herleiden en lijkt sprake te zijn van een dubbele korting wat betreft de GvO’s voor elektriciteit. Waar zijn partijen het vooral over oneens? 4. Partijen verschillen voornamelijk van mening of het gebruikte glycerinewater als naar haar aard zuivere biomassa kan worden aangemerkt of niet. Als het om naar haar aard zuivere biomassa gaat, is bemonstering vooraf niet nodig en was verweerder niet bevoegd om het aantal GvO’s van appellanten te corrigeren. Wettelijk kader (geldend in 2018 en 2019) 5.1 In artikel 1 van de Regeling zijn de volgende definities opgenomen: naar haar aard zuivere biomassa : de zuivere biomassa opgenomen in de NTA 8003:2008, met uitzondering van de groepsnummers 701, 709, 729, 800 tot en met 804, 809, 900 tot en met 904 en 909, waarbij brandstof na pyrolyse, torrefactie en carbonisatie worden toegevoegd aan de nummers 802, 803 en 804; (2018) naar haar aard zuivere biomassa : zuivere biomassa opgenomen in NTA 8003:2017, met uitzondering van de groepsnummers 701, 709, 729, 800 tot en met 809, 900 tot e met 909; (2019) NTA 8003:2008 : de Nederlands Technische Afspraak 8003, Classificatie van biomassa voor energietoepassingen, uitgegeven door het Nederlands Normalisatie-Instituut, zoals deze luidde op 31 december 2008; (2018) NTA 8003:2017 : de Nederlands Technische Afspraak 8003, Classificatie van biomassa voor energietoepassingen, uitgegeven door het Nederlands Normalisatie-Instituut; (2019) zuivere biomassa : producten, afvalstoffen en residuen van de landbouw – met inbegrip van plantaardige en dierlijke stoffen –, de bosbouw en aanverwante bedrijfstakken, die geheel biologisch afbreekbaar zijn, alsmede industrieel en huishoudelijk afval dat geheel biologisch afbreekbaar is. (2018 en 2019) 5.2 In artikel 15 van de Regeling is het volgende bepaald: “1. Indien in een productie-installatie zuivere biomassa wordt verwerkt, verklaart de producent dat hij door middel van een daartoe geëigende methode als bedoeld in artikel 16 aan de hand van bemonstering per partij vaststelt dat het materiaal waaruit de energie uit hernieuwbare energiebronnen wordt opgewekt, is aan te merken als zuivere biomassa. (…) 3. Indien in een productie-installatie niet-zuivere biomassa wordt verwerkt, verklaart de producent dat hij door middel van een daartoe geëigende methode aan de hand van bemonstering per partij vaststelt wat het biologisch afbreekbaar gedeelte is van de niet-zuivere biomassa waaruit de energie uit hernieuwbare energiebronnen wordt opgewekt. Het biologisch afbreekbare gedeelte dient te worden bepaald op grond van de energiebasis met twee decimalen nauwkeurigheid. 4. Indien in een productie-installatie energie uit hernieuwbare energiebronnen uitsluitend wordt opgewekt door middel van naar haar aard zuivere biomassa of naar zijn aard zuiver biogas, verklaart de producent dat hij gedurende de periode waarop de verklaring betrekking heeft, uitsluitend door middel van naar haar aard zuivere biomassa of naar zijn aard zuiver biogas energie uit hernieuwbare energiebronnen zal opwekken. (…) 6. Zuivere biomassa met een aandeel onvermijdbare kunststoffen en ander materiaal van langcyclisch organische oorsprong van ten hoogste 3,00 massaprocent per partij wordt geacht geheel biologisch afbreekbaar te zijn.” 5.3 In artikel 16, eerste lid, van de Regeling is bepaald dat de methode van vaststelling, bedoeld in artikel 15, eerste, derde en vijfde lid, is geëigend als de producent ter zake van de werkzaamheden voor de bepaling van het biologisch afbreekbare gedeelte van de biomassa beschikt over: a. een productcertificaat als bedoeld in de Kiwa-beoordelingsrichtlijn BRL-K 10016 voor de vaststelling van het aandeel biomassa in secundaire brandstoffen, of b. een schriftelijk bewijs dat hij voldoet aan vergelijkbare procesnormen als vastgelegd in Kiwa-beoordelingsrichtlijn BRL-K 10016. 5.4 In artikel 28, eerste lid, van de Regeling is bepaald dat indien meegedeelde percentages afwijken van de percentages die uit het meetrapport blijken, de minister het ten gevolge van deze afwijking ontstane verschil corrigeert door garanties van oorsprong bij te boeken of af te boeken van de desbetreffende rekening. Naar zijn aard zuivere biomassa? 6. Verweerder verwijt appellanten dat zij het glycerinewater niet gecontroleerd hebben om te bepalen of en in hoeverre het verontreinigd was en dat dat in ieder geval moet, ook als het glycerinewater een NTA 8003-classificatie heeft. Dit betoog van verweerder slaagt niet. Niet in geschil is dat het door appellanten gebruikte glycerinewater een NTA 8003-classificatie heeft met groepsnummer 500. Volgens de definitie in artikel 1 van de Regeling is dan sprake van een naar haar aard zuivere biomassa. Op grond van artikel 15, vierde lid, van de Regeling kunnen appellanten dan volstaan met een verklaring dat zij uitsluitend gebruik hebben gemaakt van naar haar aard zuivere biomassa. De controle als bedoeld in artikel 16 van de Regeling om te bepalen of de gebruikte stoffen als zuivere biomassa kunnen worden aangemerkt, is niet van toepassing als naar haar aard zuivere biomassa wordt gebruikt. De definitiebepaling van artikel 1 en artikel 15 van de Regeling zijn duidelijk geformuleerd zodat niet in de toelichting hoeft te worden nagegaan hoe deze bepalingen bedoeld zouden kunnen zijn. Dat het wellicht naar de mening van verweerder niet wenselijk of de bedoeling is dat biomassa die als naar haar aard zuiver kan worden aangemerkt, niet eerst getest wordt op de mate van verontreiniging, doet niet af aan de duidelijke tekst en het systeem van de Regeling. Daarbij zou het vreemd zijn dat een bepaalde stof die als naar haar aard zuiver kan worden aangemerkt onder een in de wetgeving uitdrukkelijk gedefinieerde classificatie, toch nog getest zou moet worden op de mate van verontreiniging om als zuivere biomassa aangemerkt te kunnen worden. Dat zou betekenen dat de aanduiding ‘naar haar aard zuiver’ geen toegevoegde waarde meer heeft ten opzichte van ‘zuiver’, omdat in alle gevallen hoe dan ook getest zou moeten worden. Appellanten mogen afgaan op het certificaat dat aan het glycerinewater is toegekend en daar naar handelen. Er was dan ook geen aanleiding voor appellanten om het glycerinewater te testen op een mogelijk te hoge verontreiniging, omdat zij terecht in de veronderstelling verkeerden dat zij gebruik maakten van naar haar aard zuivere biomassa. Omdat er geen aanleiding bestond voor appellanten om te testen, hebben zij dit ook niet nagelaten zoals verweerder lijkt te stellen. 7. De conclusie is dat appellanten het als naar zijn aard zuiver gecertificeerde glycerinewater mochten gebruiken zonder dit te testen op mogelijke verontreiniging. Dit betekent dat verweerder niet bevoegd was om het aantal GvO’s van appellanten te korten omdat zij gebruik maakten van glycerinewater dat niet was getest op de mate van verontreiniging. De beroepen van appellanten zijn gegrond. Wat appellanten verder hebben aangevoerd, behoeft geen bespreking. Het College vernietigt de bestreden besluiten en draagt verweerder op om binnen zes weken nieuwe beslissingen op bezwaar te nemen met inachtneming van deze uitspraak. 8. Het College veroordeelt verweerder in de door appellanten gemaakte proceskosten. Deze kosten stelt het College op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 3.415,50 (1 punt voor het indienen van het beroepschrift voor de zaken over 2018, 1 punt voor het indienen van het beroepschrift voor de zaken van 2019, 1 punt voor het verschijnen ter zitting, met een waarde per punt van € 759,- en een wegingsfactor 1,5 voor samenhangende zaken).","feiten en omstandigheden
1.1
1.2
1.3
1.4

voorgaande juridische acties en besluiten
1.3
1.4
5.4
6
7
8

standpunten appellante
1.4
3
6
7

standpunten verweerder
2
4
5.1
5.2
5.3
5.4
6

juridische middelen
5.1
5.2
5.3
5.4

beoordeling door het college
6
7
8"
